<!DOCTYPE html PUBLIC "-//W3C//DTD XHTML 1.0 Strict//EN"
        "http://www.w3.org/TR/xhtml1/DTD/xhtml1-strict.dtd">
<html>
<head>
<title>Čtyřicet let existence oslavované i nenáviděné platformy PC</title>
<meta name="Author" content="Pavel Tisnovsky" />
<meta name="Generator" content="vim" />
<meta http-equiv="content-type" content="text/html; charset=utf-8" />
<style type="text/css">
         body {color:#000000; background:#ffffff;}
         h1  {font-family: arial, helvetica, sans-serif; color:#ffffff; background-color:#c00000; text-align:center; padding-left:1em}
         h2  {font-family: arial, helvetica, sans-serif; color:#ffffff; background-color:#0000c0; padding-left:1em; text-align:left}
         h3  {font-family: arial, helvetica, sans-serif; color:#000000; background-color:#c0c0c0; padding-left:1em; text-align:left}
         h4  {font-family: arial, helvetica, sans-serif; color:#000000; background-color:#e0e0e0; padding-left:1em; text-align:left}
         a   {font-family: arial, helvetica, sans-serif;}
         li  {font-family: arial, helvetica, sans-serif; color:#000000; text-align:justify; width:450px;}
         ol  {font-family: arial, helvetica, sans-serif; color:#000000; text-align:justify; width:450px;}
         ul  {font-family: arial, helvetica, sans-serif; color:#000000; text-align:justify; width:450px;}
         p   {font-family: arial, helvetica, sans-serif; color:#000000; text-align:justify;}
         pre {background:#e0e0e0}
</style>
</head>

<body>

<h1>Čtyřicet let existence oslavované i nenáviděné platformy PC</h1>

<h3>Pavel Tišnovský</h3>

<p></p>

<h1>Úvodník</h1>

<p>Další kulaté výročí v oblasti výpočetní techniky slaví samotná platforma PC. Ta vznikla již v roce 1981 a sérií mnoha mnohdy až nepochopitelných skoků přežila až do dnešní doby. Dokonce i v moderních PC nalezneme stopy prehistorického designu založeného na čipu 8088.</p>



<h2>Obsah</h2>

<p><a href="#k01">1. Čtyřicet let existence oslavované i nenáviděné platformy PC</a></p>
<p><a href="#k02">2. První generace sálových počítačů společnosti IBM</a></p>
<p><a href="#k03">3. Druhá generace &ndash; vítězství polovodičových tranzistorů</a></p>
<p><a href="#k04">4. Pořádek ve vlastních řadách prezentovaný jako výhoda pro zákazníka: počítače řady System/360</a></p>
<p><a href="#k05">5. Od mainframů k&nbsp;minipočítačům</a></p>
<p><a href="#k06">6. Minipočítače PDP</a></p>
<p><a href="#k07">7. Od elektronek přes tranzistory až po integrované obvody</a></p>
<p><a href="#k08">8. Vznik mikroprocesoru &ndash; příležitost pro malé firmy a současně i cesta ke komodizaci hardware</a></p>
<p><a href="#k09">9. Sběrnice S-100</a></p>
<p><a href="#k10">10. Trinity (1977)</a></p>
<p><a href="#k11">11. První úspěšný (nejenom) kancelářský mikropočítač: Apple II</a></p>
<p><a href="#k12">12. Všechny podmínky jsou splněny: udělejme tedy konečně PC!</a></p>
<p><a href="#k13">13. Vznik koncepce IBM PC</a></p>
<p><a href="#k14">14. 8088: výkonově omezený a neinovativní čip, který dostal společnost Intel do Fortune 500</a></p>
<p><a href="#k15">15. IBM PC 5160 aneb slavné PC XT</a></p>
<p><a href="#k16">16. Pokus o redefinici PC a slavné propadáky</a></p>
<p><a href="#k17">17. Sběrnice ISA</a></p>
<p><a href="#k18">18. Lokální sběrnice VESA Local Bus</a></p>
<p><a href="#k19">19. Vývoj grafických karet na osobních počítačích IBM PC</a></p>
<p><a href="#k20">20. Odkazy na Internetu</a></p>



<p><a name="k01"></a></p>
<h2 id="k01">1. Čtyřicet let existence oslavované i nenáviděné platformy PC</h2>

<p>Letos, již za několik měsíců, uplyne čtyřicet let od vzniku oslavované i
nenáviděné platformy PC. Skutečně &ndash; první IBM PC začalo být nabízeno již
v&nbsp;roce 1981. Platformě osobních počítačů (PC) sice můžeme po
architektonické stránce, výběru mikroprocesoru, výběru operačního systému atd.
mnohé vytknout, ale právě tato platforma se ukázala být tou nejvíce
životaschopnou, a to zejména díky tomu, že se na jejím dalším vývoji a
rozšiřování podílelo velké množství firem (z&nbsp;nichž mnohé &ndash; což je
typické &ndash; už neexistují); a to dokonce firem čistě softwarových. Pro
samotnou společnost IBM se navíc jednalo o vstup do nových segmentů trhu; zcela
odlišných od segmentu s&nbsp;mainframy (mnozí další &bdquo;dinosaurové
IT&ldquo; tento krok již nestihli učinit). A velkou vzpruhu znamenalo PC i pro
společnost Intel a později pro další firmy, které byly schopny dodávat čipy
kompatibilní s&nbsp;řadou 8086.</p>

<a href="http://i.iinfo.cz/images/192/gui10-10.png"><img src="http://i.iinfo.cz/images/192/gui10-10-prev.png" width="370" height="231" alt=" " /></a>
<p><i>Obrázek 1: Tabulkový procesor VisiCalc spuštěný v&nbsp;DOSu
(resp.&nbsp;přesněji řečeno v&nbsp;jeho emulátoru). Jednalo se o jednu
z&nbsp;takzvaných &bdquo;killer application&ldquo; pro PC.</i></p>

<p>S&nbsp;mnoha informacemi, které jsou shrnuty v&nbsp;dnešním článku, jsme se
již ve skutečnosti na stránkách Rootu setkali, ovšem v&nbsp;naprosté většině
případů v&nbsp;jiném kontextu. Samotný vznik IBM PC je výsledkem dlouhodobého
vývoje na poli výpočetní techniky, a to nejenom samotného hardware, takže
některé události popisované v&nbsp;dnešním článku jsou 70 let staré (tedy
mnohem starší než samotné IBM PC). Současně se ovšem nejedná o historii psanou
pouze společností IBM. Dokonce by se dalo říci, že je to přesně naopak &ndash;
IBM udělala na poli IBM PC (později &bdquo;jen&ldquo; PC) &bdquo;první
výkop&ldquo;, ovšem poté byl vývoj řízen mnoha dalšími firmami
popř.&nbsp;jejich konsorcii (VESA atd.), a to navzdory snaze IBM o redefinice
samotného konceptu PC (příkladem může být řada PS/2 atd.).</p>

<a href="http://i.iinfo.cz/images/192/gui10-11.png"><img src="http://i.iinfo.cz/images/192/gui10-11-prev.png" width="360" height="270" alt=" " /></a>
<p><i>Obrázek 2: Další killer app pro platformu PC: slavný tabulkový kalkulátor
Lotus 1-2-3 s&nbsp;charakteristickým řádkovým menu.</i></p>



<p><a name="k02"></a></p>
<h2 id="k02">2. První generace sálových počítačů společnosti IBM</h2>

<p>Společnost IBM se začala vývojem a posléze i výrobou (elektronických)
sálových počítačů zabývat na počátku padesátých let minulého století, tedy
v&nbsp;době, kdy se jednalo o &bdquo;zaběhanou&ldquo; firmu (IBM vznikla
v&nbsp;roce 1911 pod jménem Computing-Tabulating-Recording Company, na IBM se
přejmenovala v&nbsp;roce 1924). Již v&nbsp;roce 1952 byl představen první
elektronický sálový počítač nesoucí označení <i>IBM 701</i>. Jednalo se o
počítač, ve kterém byly jednotlivé logické členy sestavené z&nbsp;elektronek a
pasivních elektronických součástek (rezistorů, kondenzátorů, cívek), což mělo
samozřejmě vliv jak na velikost celého počítače, tak i na jeho vysokou cenu,
nemluvě o spotřebě elektrické energie a nepřímo taktéž o spolehlivosti. Právě
od velikosti elektronkových počítačů se odvozuje jak jejich český název &ndash;
<i>sálové počítače</i> &ndash;, tak i název anglický &ndash; <i>mainframe</i>
&ndash;, protože jednotlivé moduly těchto počítačů bývaly umístěny ve velkých
kovových rámech (<i>frame</i>).</p>

<img src="http://i.iinfo.cz/images/288/ibm01.png" alt="ibm01" height="120" width="180" />
<p><i>Obrázek 3: Elektronky byly v&nbsp;prvních sálových počítačích firmy IBM
použity pro konstrukci kombinačních i sekvenčních logických obvodů.</i></p>

<p>Vzhledem k&nbsp;tomu, že dnes má termín <i>mainframe</i> již poněkud odlišný
význam (nehledě na to, že například celý počítač <i>System/360</i> by bylo dnes
možné umístit na jediný čip), budeme se v&nbsp;tomto článku držet spíše termínu
<i>sálový počítač</i>, který poměrně přesně vystihuje dojem, jakým musely tyto
stroje působit na své okolí (pokud už někdo dostal povolení navštívit
klimatizované výpočetní centrum). Vraťme se však k&nbsp;firmě IBM. O necelé
desetiletí později, tj.&nbsp;na přelomu padesátých a šedesátých let, začaly být
elektronkové počítače postupně nahrazovány počítači, jejichž procesorová
jednotka byla složena z&nbsp;tranzistorů a pasivních elektronických součástek.
Použití tranzistorů umožnilo vznik výkonnějších počítačů, které díky tomu
dokázaly řešit i složitější úlohy, popř.&nbsp;stejné úlohy, ale za cenu menších
finančních výdajů (spotřebovala se menší kvanta strojového času). Současně se
měnily i technologie operačních pamětí. Původní katodové trubice, jejichž
princip si vysvětlíme později, byly nahrazeny nejprve paměťmi s&nbsp;feritovými
jádry a posléze polovodičovými paměťovými moduly.</p>

<img src="http://i.iinfo.cz/images/219/ibm02.png" alt="ibm02" height="96" width="180" />
<p><i>Obrázek 4: Nažhavené elektronky &ndash; katody elektronek musely být
zahřáty na dostatečně vysokou teplotu, aby z&nbsp;nich vyletovaly elektrony
zachycované anodou (či anodami). Elektrony při svém letu musely většinou projít
několika mřížkami, přičemž počet mřížek určoval typ elektronky (žádná mřížka
&ndash; dioda, jedna mřížka &ndash; trioda, tři mřížky &ndash; pentoda
atd.).</i></p>

<p>První generace sálových počítačů firmy IBM byla označována tříciferným kódem
začínajícím na sedmičku. Celkem se vyrábělo pět typů počítačů této generace
&ndash; <strong>IBM 701</strong>, <strong>IBM 702</strong>, <strong>IBM
704</strong>, <strong>IBM 705</strong> a <strong>IBM 709</strong>. Číselné
označení těchto počítačů respektuje i posloupnost jejich vzniku (rok vzniku
počítače), což u dalších řad již není vždy splněno. Procesor
(resp.&nbsp;přesněji řečeno centrální procesorová jednotka) těchto počítačů byl
sestaven z&nbsp;elektronek a pasivních elektronických součástek. Operační paměť
se u modelů <strong>701</strong> a <strong>702</strong> skládala
z&nbsp;katodových trubic a u dalších třech modelů pak z&nbsp;magnetické paměti
vytvořené ze sítě feritových jader navlečených na adresové a čtecí/zápisové
vodiče. Dva modely těchto počítačů byly určeny pro hromadné zpracování dat
(tomu byla uzpůsobena především instrukční sada), další dva modely byly
optimalizovány spíše pro vědeckotechnické výpočty &ndash; viz tabulka zobrazená
pod tímto odstavcem.</p>

<table>
<tr><th>Model</th><th>Určení</th><th>Rok výroby</th></tr>
<tr><td>701</td><td>první elektronický počítač firmy IBM</td><td>1952</td></tr>
<tr><td>702</td><td>hromadné zpracování dat</td><td>1953</td></tr>
<tr><td>704</td><td>vědeckotechnické výpočty</td><td>1954</td></tr>
<tr><td>705</td><td>hromadné zpracování dat</td><td>1954</td></tr>
<tr><td>709</td><td>vědeckotechnické výpočty</td><td>1958</td></tr>
</table>

<a href="http://i.iinfo.cz/images/165/ibm03.jpg"><img src="http://i.iinfo.cz/images/165/ibm03-prev.jpg" alt="ibm03" height="270" width="202" /></a>
<p><i>Obrázek 5: Feritová paměť, která nahradila složitou a drahou paměť
vytvořenou s&nbsp;využitím katodových (Williamsových) trubic. Předností
feritové paměti je poměrně dlouhá doba udržení zapsané informace, takže obsah
paměti většinou úspěšně přestál i pád systému &ndash; nebylo zapotřebí
implementovat core-dump :-), protože celý &bdquo;dump&ldquo; paměti už
v&nbsp;&bdquo;core(s)&ldquo; uložen byl.</i></p>

<p>I přes značné rozdíly v&nbsp;instrukční sadě i struktuře procesorů byla
periferní zařízení pro všechny zmíněné modely počítačů víceméně shodná, což
znamená, že se tyto počítače od sebe odlišovaly především instrukční sadou a
strukturou procesorové jednotky, tj.&nbsp;počtem a typem pracovních registrů,
typem zpracovávaných operandů (celočíselné či reálné hodnoty &times; řetězce),
formátem instrukcí, formátem údajů ukládaných do paměti atd., ale jednotky pro
čtení i zápis (děrování) dat na děrné štítky, magnetické pásky či bubnové
paměti byly shodné a vzájemně zaměnitelné, stejně jako další typy zařízení,
například tiskárny. Některé z&nbsp;těchto zařízení ostatně pocházely z&nbsp;dob
minulých &ndash; firma IBM je používala například ve specializovaných systémech
určených pro vedení účetnictví či zpracování statistických údajů. Zajímavé
bylo, že tyto systémy byly dodávány bez přidaných utilit, teprve později začala
firma IBM dodávat překladače jazyka <i>Fortran</i> a <i>Cobol</i>.</p>

<img src="http://i.iinfo.cz/images/580/ibm04.jpg" alt="ibm04" height="160" width="240" />
<p><i>Obrázek 6: Bubnová paměť je předchůdcem dnešních pevných disků. Na rozdíl
od nich se pro každou stopu využívala samostatná sada čtecích a zápisových
hlav, což zjednodušilo konstrukci paměti (nemusel se implementovat mechanismus
pro vystavení hlav) a umožnilo paralelní zápis/čtení ze všech stop současně.
Kvůli poměrně malému množství stop však byla kapacita bubnové paměti malá,
nehledě na větší problémy s&nbsp;výrobou přesného bubnu (v&nbsp;porovnání
s&nbsp;plotnami disků).</i></p>



<p><a name="k03"></a></p>
<h2 id="k03">3. Druhá generace &ndash; vítězství polovodičových tranzistorů</h2>

<p><i>&bdquo;Nebudeme vyrábět polovodiče, počkáme si až na celovodiče&ldquo;<br />
Tradovaný (ale asi ne vážně doložený) výrok československého ministra těžkého
strojírenství, pod něhož spadal i elektrotechnický průmysl.</i></p>

<p><i>&bdquo;Tranzistory se vyrábět nebudou, protože je nikdo
nepotřebuje&ldquo;<br /> Doložený výrok jednoho z&nbsp;vedoucích představitelů
elektrotechniky v&nbsp;padesátých letech (ČSSR).</i></p>

<p>Druhá generace sálových počítačů navržených a vyráběných společností IBM,
jejíž modely jsou označovány čtyřciferným kódem začínajícím opět na sedmičku,
se od první generace odlišovala především v&nbsp;použití odlišné technologie
elektronických součástek &ndash; namísto rozměrných a poruchových elektronek
s&nbsp;velkou spotřebou elektrické energie se zde konečně objevují polovodičové
tranzistory. Rozdělení počítačů podle způsobu jejich použití (vědeckotechnické
výpočty, hromadné zpracování dat, účetní operace v&nbsp;dekadické soustavě)
však zůstává zachováno &ndash; žádný z&nbsp;tehdejších mainframů není skutečně
univerzálním počítačem. Některé modely z&nbsp;druhé generace nejsou
v&nbsp;podstatě ničím jiným, než počítači první generace s&nbsp;upravenou
součástkovou základnou a několika dalšími vylepšeními (příkladem může být model
<strong>IBM 705</strong>, který byl nahrazen modernějším modelem <strong>IBM
7080</strong>). V&nbsp;následující tabulce jsou vypsány nejvýznamnější modely
druhé generace sálových počítačů firmy IBM (vynechány jsou pouze některé méně
často prodávané varianty těchto počítačů):</p>

<table>
<tr><th>Model</th><th>Určení</th><th>Rok výroby (komerční dostupnosti)</th></tr>
<tr><td>7090</td><td>vědeckotechnické výpočty</td><td>1959</td></tr>
<tr><td>7094</td><td>vědeckotechnické výpočty</td><td>1962</td></tr>
<tr><td>7094 II</td><td>vědeckotechnické výpočty</td><td>1964</td></tr>
<tr><td>7040</td><td>vědeckotechnické výpočty</td><td>1963</td></tr>
<tr><td>7044</td><td>vědeckotechnické výpočty</td><td>1963</td></tr>
<tr><td>7080</td><td>hromadné zpracování dat </td><td>1961</td></tr>
<tr><td>7010</td><td>rozšířená verze IBM 1410</td><td>1962</td></tr>
<tr><td>7070</td><td>dekadická soustava</td><td>1960</td></tr>
<tr><td>7072</td><td>dekadická soustava</td><td>1962</td></tr>
<tr><td>7074</td><td>dekadická soustava</td><td>1961</td></tr>
</table>

<a href="http://i.iinfo.cz/images/22/ibm05.jpg"><img src="http://i.iinfo.cz/images/22/ibm05-prev.jpg" alt="ibm05" height="149" width="370" /></a>
<p><i>Obrázek 7: Sálový počítač první generace IBM-702.</i></p>



<p><a name="k04"></a></p>
<h2 id="k04">4. Pořádek ve vlastních řadách prezentovaný jako výhoda pro zákazníka: počítače řady System/360</h2>

<p>V&nbsp;roce 1964 firma <i>IBM</i> oznámila vznik nové série počítačů
pojmenované <i>System/360</i>. Číslo &bdquo;360&ldquo; v&nbsp;názvu této série
naznačovalo, že se jedná o univerzální počítače, což znamenalo určitý odklon
firmy IBM od návrhu počítačů specializovaných na určitý typ úloh (viz
v&nbsp;předchozích dvou kapitolách zmíněné počítače specializované buď na
hromadné zpracování dat nebo na provádění vědeckotechnických výpočtů). Celá
série <i>System/360</i> původně zahrnovala šest vzájemně kompatibilních modelů,
které se však od sebe odlišovaly jak cenou, tak i výpočetním výkonem. Mezi
nejvýkonnějším a nejméně výkonným modelem dosahoval poměr výpočetní rychlosti
hodnoty téměř 25:1!</p>

<a href="http://i.iinfo.cz/images/37/ibm09.jpg"><img src="http://i.iinfo.cz/images/37/ibm09-prev.jpg" alt="ibm09" height="270" width="243" /></a>
<p><i>Obrázek 8: Sálový počítač System/360 model 40.</i></p>

<p>Celá série <i>IBM System/360</i> byla velmi úspěšná a, což je zajímavé
&ndash; úspěch se dostavil ihned při zahájení prodeje, protože jen za první
měsíc si některý z&nbsp;nabízených modelů objednalo téměř 1000 firem, což je
s&nbsp;ohledem na rok vzniku poměrně vysoké číslo. Ukončení prodeje těchto
počítačů se datuje do roku 1977 (jednalo se o model 195), ale i o mnoho let
později byly aplikace naprogramované pro tyto stroje spouštěny například na
mainframech série <i>System/370</i>, které svým uživatelům nabízely režim
zpětné kompatibility. Aplikace bylo možné psát v&nbsp;mnoha různých
programovacích jazycích, například <i>Cobolu</i>, <i>Fortranu</i>, ale také
v&nbsp;obskurním, ale o to výkonnějším jazyce <i>APL</i>.</p>

<a href="http://i.iinfo.cz/images/503/ibm2-4.jpg"><img src="http://i.iinfo.cz/images/503/ibm2-4-prev.jpg" alt="ibm2" height="270" width="349" /></a>
<p><i>Obrázek 9: Jeden z&nbsp;prvních modelů počítače série System/360.</i></p>

<p>Traduje se, že <i>System/360</i> vznikl proto, že si jednotlivá komerční
oddělení IBM navzájem konkurovala &ndash; například jedno oddělení nabídlo
zákazníkům levnější počítač i ve chvíli, kdy by se podle požadavků hodil
složitější a dražší model (ovšem nabízený oddělením o patro výš), přičemž
přechody mezi jednotlivými architekturami nebyly jednoduché ani levné.
<i>System/360</i> tedy byl snahou o to, aby se stále nabízelo široké portfolio
produktů, mezi kterým by se však dalo relativně snadno přecházet, například ve
chvíli, kdy se daná společnost zvětší a tím pádem se zvýší i její požadavky na
IT.</p>

<a href="http://i.iinfo.cz/images/503/ibm2-5.jpg"><img src="http://i.iinfo.cz/images/503/ibm2-5-prev.jpg" alt="ibm2" height="270" width="360" /></a>
<p><i>Obrázek 10: Jednotky pro ukládání programů a dat na magnetické
pásky s&nbsp;možností automatického přetočení na hledaný blok.</i></p>



<p><a name="k05"></a></p>
<h2 id="k05">5. Od mainframů k&nbsp;minipočítačům</h2>

<p>Až do přibližně konce šedesátých let minulého století byla situace na poli
počítačů poměrně přehledná. Pokud se soustředíme na západní země, soupeřilo
s&nbsp;firmou <i>IBM</i> na poli mainframů neboli sálových počítačů jen několik
vážných konkurentů. Konkrétně se jednalo o firmy <i>Borroughs</i>,
<i>UNIVAC</i>, <i>NCR</i>, <i>Control Data Corporation (CDC)</i>,
<i>Honeywell</i>, <i>RCA</i> a <i>General Electric (GE)</i> (všechny tyto firmy
měly sídlo v&nbsp;USA, což není náhoda), které byly poněkud posměšně nazývány
&bdquo;sedm trpaslíků&ldquo; (&bdquo;seven dwarfs&ldquo;), protože jejich
<strong>společný</strong> podíl na trhu se sálovými počítači byl menší než
podíl samotné firmy <i>IBM</i> (ta měla v&nbsp;roce 1965 podíl na trhu
s&nbsp;mainframy větší než 65%). Později, přesněji řečeno po odchodu
společností <i>RCA</i> a <i>General Electric</i> z&nbsp;tohoto segmentu trhu se
zbylých &bdquo;pět trpaslíků&ldquo; často označovalo zkratkou <i>BUNCH</i> (asi
jste již přišli na to, že jde o počáteční písmena názvů těchto firem).</p>

<a href="https://i.iinfo.cz/images/63/hist43-1.jpg"><img src="https://i.iinfo.cz/images/63/hist43-1-prev.jpg" alt="univac" height="270" width="356"></a>
<p><i>Obrázek 11: Elektronkový počítač UNIVAC-1</i></p>

<p>Velmi malý počet společností podnikajících v&nbsp;tak prudce se rozvíjejícím
období, jako je IT, naznačuje, že vstup na tento trh &ndash; tedy na trh
s&nbsp;mainframy &ndash; nebyl vůbec jednoduchý. Z&nbsp;dnešního
&bdquo;startupářského&ldquo; pohledu byly vstupní náklady obrovské, protože se
týkaly nejenom hardwarové části (od procesorových jednotek až po pevné disky),
ale i vývoje operačního systému, překladačů a dalšího software, který byl
v&nbsp;daném ekosystému zákazníky vyžadován.</p>

<img src="https://i.iinfo.cz/images/63/hist43-4.jpg" alt="univac" height="193" width="405">
<p><i>Obrázek 12: Takto se programoval UNIVAC-1: instrukce se zapisovaly do
předtištěných tabulek, posléze se na upravených psacích strojích vyděrovaly na
děrnou pásku a následně překopírovaly na pásku magnetickou.</i></p>

<p>Poněkud odlišná situace ovšem panovala na trhu takzvaných
<i>minipočítačů</i>. Jednalo se o novou skupinu počítačů, která se začala
rozvíjet přibližně v&nbsp;polovině šedesátých let minulého století. Jak již
název napovídá, jednalo se o méně výkonné (a taktéž mnohem levnější)
alternativy k&nbsp;mainframům. Minipočítače se většinou používaly i
k&nbsp;jiným účelům než původní mainframy: zatímco mainframy dávkově
zpracovávaly data, realizovaly clearing v&nbsp;bankách popř.&nbsp;prováděly
výpočty a simulace, byly minipočítače nasazovány například v&nbsp;průmyslu pro
řídicí účely, na univerzitách atd.</p>

<a href="http://i.iinfo.cz/images/271/pdp1-1.jpg"><img src="http://i.iinfo.cz/images/271/pdp1-1-prev.jpg" alt="pdp1" height="270" width="208" /></a>
<p><i>Obrázek 13: V&nbsp;pozadí můžeme vidět vlastní počítač PDP-1
(procesorovou jednotku i jednotku periferií), v&nbsp;popředí je vidět stůl
operátora s&nbsp;řídicím panelem.</i></p>



<p><a name="k06"></a></p>
<h2 id="k06">6. Minipočítače PDP</h2>

<p>Velmi dobrým a současně i známým příkladem minipočítačů jsou stroje vyráběné
firmou Digital. Jedná se například o počítač <i>PDP-8</i> z&nbsp;roku 1964,
který nahradil původní nepříliš úspěšný model <i>PDP-5</i> vyrobený o rok
dříve. Tento počítač byl na svou dobu velmi levný, protože byl v&nbsp;základním
vybavení prodáván za cca šestnáct tisíc dolarů, což byla až o řád nižší cena,
než v&nbsp;případě výkonnějších typů počítačů. PDP-8 byl používán na
univerzitách, v&nbsp;mnoha laboratořích a posléze i v&nbsp;průmyslových
aplikacích, protože si díky relativně nízké ceně a kompaktnímu tvaru (ve své
podstatě se jednalo o krabici tvaru a velikosti ledničky &ndash; viz též
přiložené fotografie) mohli tento počítač pořídit i menší firmy jako
alternativu k&nbsp;nákupu strojového času ve výpočetních centrech.
Z&nbsp;tohoto důvodu existuje pro PDP-8 poměrně velké množství programů,
například různých simulací, numerických výpočtů, aplikací řídicích průmyslové
procesy či měření v&nbsp;laboratořích atd.</p>

<a href="http://i.iinfo.cz/images/271/pdp1-2.jpg"><img src="http://i.iinfo.cz/images/271/pdp1-2-prev.jpg" alt="pdp1" height="133" width="370" /></a>
<p><i>Obrázek 14: Detail řídicího panelu počítače PDP-1.</i></p>

<p>Proč jsme jako příklad zvolili zrovna PDP? V&nbsp;roce 1975 firma Intersil
získala od Digitalu časově omezená práva na návrh a následnou výrobu čipu
<i>Intersil 6100</i>. V&nbsp;podstatě se jednalo o vměstnání celé procesorové
jednotky původního počítače PDP-8 do jednoho integrovaného obvodu, což na jednu
stranu ukazuje na velkou popularitu PDP-8 (a samozřejmě taktéž na velké
množství vytvořených aplikací, které bylo nutné udržovat funkční) i deset let
po jeho vstupu na trh a na stranu druhou dobře ilustruje rychlý vývoj
v&nbsp;oblasti čipů s&nbsp;velkou mírou integrace (VLSI), protože právě díky
možnostem větší integrace bylo možné původní &bdquo;ledničku&ldquo; umístit na
čip s&nbsp;plochou menší než 2 cm<u>2</u>. Instrukční sada procesorové jednotky
počítače PDP-8 taktéž inspirovala firmu Intel při výrobě prvního mikroprocesoru
na světě &ndash; známého čipu Intel 4004, což je opět téma, které dnes nemůžeme
opomenout.</p>

<a href="http://i.iinfo.cz/images/271/pdp1-6.jpg"><img src="http://i.iinfo.cz/images/271/pdp1-6-prev.jpg" alt="pdp1" height="270" width="203" /></a>
<p><i>Obrázek 15: Zrestaurovaná napájecí jednotka počítače PDP-1.</i></p>

<p>Minipočítače se v&nbsp;relativně velkém množství vyráběly i v&nbsp;zemích
RVHP &ndash; mnohdy se jednalo právě o modely odvozené od PDP. Existovalo zde
poměrně velké množství výrobců těchto minipočítačů i výrobců periferních
zařízení, které se k&nbsp;těmto počítačům dala připojit přes universální
sběrnici nazvanou příznačně <i>Unibus</i>. Mezi výrobci figurovaly i podniky
z&nbsp;ČSSR, NDR, Bulharska, Maďarska a samozřejmě i SSSR. Jednalo se například
o některé modely počítačové řady SMEP 1 a SMEP 2 vyráběné v&nbsp;ČSSR. Do řady
SMEP 1 jsou zařazeny minipočítače SM 3/20 a SM 4/20, v&nbsp;modelové řadě SMEP
2 pak minipočítače SM 52/11 a SM 52/12 (inspirovaný VAXem) i mikropočítače SM
50/40 a SM 50/50 (tyto mikropočítače jsou založeny na osmibitovém resp.
šestnáctibitovém procesoru a v&nbsp;mnoha ohledech se odlišují od zbylých
systémů). Základní technické parametry vybraných minipočítačů z&nbsp;obou
zmíněných řad jsou vypsány v&nbsp;následující tabulce (kapacitou operační
paměti je myšlen maximální objem operační paměti, protože některé počítače
mohly mít z&nbsp;cenových důvodů pouze poloviční či dokonce jen čtvrtinovou
kapacitu paměťových bloků):</p>

<table>
<tr><th>Model</th><th>SM 3/20</th><th>SM 4/20</th><th>SM 52/11</th><th>SM 52/12</th></tr>
<tr><td>Odvozeno od</td><td>PDP 11/10</td><td>PDP 11/40</td><td>PDP 11/50</td><td>VAX 11/780</td></tr>
<tr><td>Bitová šířka</td><td>16</td><td>16</td><td>16</td><td>32</td></tr>
<tr><td>Operační paměť (max.kapacita)</td><td>64</td><td>256</td><td>256</td><td>4096</td></tr>
<tr><td>Vyrovnávací paměť – cache (kB)</td><td>0</td><td>0</td><td>2</td><td>4/8</td></tr>
<tr><td>Cyklus operační paměti (ns)</td><td>500</td><td>850/1000</td><td>850</td><td>800</td></tr>
<tr><td>Cyklus vyrovnávací paměti (ns)</td><td>–</td><td>–</td><td>80</td><td>?</td></tr>
<tr><td>Výpočetní rychlost (MIPS)</td><td>0,3</td><td>0,42</td><td>2,8</td><td>1,0</td></tr>
<tr><td>Počet instrukcí</td><td>76</td><td>84</td><td>132</td><td>248</td></tr>
<tr><td>FP instrukce</td><td>ne</td><td>ano</td><td>ano</td><td>ano</td></tr>
</table>

<img src="http://i.iinfo.cz/images/271/pdp1-8.png" alt="pdp1" height="221" width="288" />
<p><i>Obrázek 16: Zrekonstruovaný (a v&nbsp;současnosti funkční) počítač
PDP-1.</i></p>



<p><a name="k07"></a></p>
<h2 id="k07">7. Od elektronek přes tranzistory až po integrované obvody</h2>

<p>Zcela zásadní vliv na vývoj mikropočítačů měl vznik zcela nového a
přelomového čipu &ndash; mikroprocesoru. Díky těmto novým integrovaným obvodům
bylo možné navrhovat malé a levné mikropočítače &ndash; dostatečně levné
dokonce do té míry, že si je mohly pořídit jak menší firmy, tak dokonce i
domácnosti. Při zpětném pohledu se může zdát myšlenka mikroprocesoru (tedy
náhrady centrální procesorové jednotky jediným čipem) logická, ovšem
s&nbsp;konkrétní realizací bylo nutné přijít ve správnou dobu &ndash; a to se
vlastně povedlo až napodruhé, protože pokus o prosazení mikroprocesoru 4004 pro
kalkulátory nebyl úspěšný; úspěšné a revoluční bylo až nasazení mikroprocesorů
právě v&nbsp;mikropočítačích.</p>

<p><div class="rs-tip-major">Poznámka: původně byla u mainframů centrální
procesorová jednotka obrovská skříň (či několik rámů) s&nbsp;elektronkami.
Později se díky lepší integrovatelnosti tranzistorů podařilo centrální
procesorovou jednotku schovat do jediné skříně, což je příklad <i>IBM2040
Central Processing Unit</i> pro IBM/360. Viz například <a
href="https://collection.motat.org.nz/objects/28104">https://collection.motat.org.nz/objects/28104</a>.
Jak je z&nbsp;obrázků patrné, cesta k&nbsp;čipu, který se dnes bez problémů
může nosit v&nbsp;hodinkách, byla ještě dlouhá.</div></p>

<p>Z&nbsp;technologického hlediska ovšem byl mikroprocesor zcela logickým
mezikrokem, přičemž cílem byl čip, který dnes označujeme zkratkou <i>SoC
&ndash; System on Chip</i>. Od padesátých let se totiž začal vývoj
elektronických součástek postupně zrychlovat, až se dospělo do situace, že se
několik tranzistorů, rezistorů a diod v&nbsp;rámci zmenšení a zlevnění obvodů
začalo vyrábět v&nbsp;jednom celku &ndash; vznikl tak první koncept
integrovaného obvodu (<i>IC &ndash; integrated circuit</i>). Zpočátku byly
integrované obvody poměrně jednoduché a obsahovaly několik málo tranzistorů.
Takové obvody (s&nbsp;nízkou či střední integrací) se ostatně vyrábí dodnes,
jedná se například o populární řadu 7400 či geniálně navržený obvod 555.
Inženýři dokázali do integrovaných obvodů vkládat stále více součástek
(většinou tranzistorů), až se začalo ukazovat, že cena samotného vývoje obvodu
a výroby prvotní masky je tak drahá a pomalá, že se některé specializované
obvody nevyplatí vytvářet resp.&nbsp;se nevyplatí následné postupné vylepšování
a vývoj takových čipů. Pomalu se tedy rodila myšlenka na obvod univerzální,
který by mohl nahradit mnoho obvodů specializovaných. Pravděpodobně někdy v
této době, tj.&nbsp;koncem šedesátých let minulého století, některé lidi
napadlo spojit výhody programovatelných počítačů s&nbsp;přednostmi
integrovaných obvodů (ostatně z&nbsp;integrovaných obvodů se tehdejší počítače
skládaly &ndash; na Internetu lze dohledat, jak se dá dnes pouze z&nbsp;hradel
řady 7400 složit jednoduchý počítač).</p>

<p><div class="rs-tip-major">Poznámka: ve skutečnosti je mikroprocesor pouze
jedním z&nbsp;příkladů <i>univerzálního integrovaného obvodu</i>, tedy obvodu,
který je navržen pro mnoho různých použití. Kromě 555 existuje ještě jeden
velmi úspěšný typ podobného obvodu, tentokrát z&nbsp;analogové oblasti. Jedná
se o <i>operační zesilovače</i>, například o přelomový obvod <i>741</i>
z&nbsp;roku 1968 od David Fullagara nebo <i>LM301</i>, <i>μA702</i> a
<i>μA709</i> od geniálního inženýra Roberta Johna Widlara, potomka českých
imigrantů (ten si zaslouží vlastní článek, protože jak jeho kariéra, tak i
designy jím navrhovaných obvodů byly plné zvratů).</div></p>



<p><a name="k08"></a></p>
<h2 id="k08">8. Vznik mikroprocesoru &ndash; příležitost pro malé firmy a současně i cesta ke komodizaci hardware</h2>

<p>V&nbsp;roce 1970 se začal v&nbsp;rámci projektu <i>CADC</i> (<i>Central Air
Data Computer</i>) vytvářet systém, který je některými historiky považován za
první skutečný mikroprocesor. Jednalo se o procesor nazývaný <i>MP944</i>, jež
byl určený pro stíhačky F-14 Tomcat amerického námořnictva. Z&nbsp;důvodu
vojenského utajení (probíhala studená válka) se odborná veřejnost dozvěděla
technické podrobnosti o tomto procesoru až v&nbsp;roce 1998, tj.&nbsp;skoro
třicet let po vytvoření této technologie. Ve skutečnosti se nejednalo o
mikroprocesor v&nbsp;pravém slova smyslu, spíše o čipovou sadu, která byla
propojena pomocí rychlé sériové linky (což je ovšem nadčasový design).
Aritmeticko-logická jednotka zpracovávala dvacetibitová slova (tato značná
bitová šířka byla vyžadována kvůli přesnosti některých senzorů) sériovým
způsobem, tj.&nbsp;do jednotky vcházelo nové slovo, které bylo bit po bitu
zpracováváno, zatímco na výstupu se postupně vysunoval výsledek předchozí
operace. Vzhledem k&nbsp;oddělení ALU od řídicích obvodů se tedy opravdu
nejedná o skutečný mikroprocesor, jak ho chápeme dnes.</p>

<p>Pro vznik a vývoj mikroprocesorů byla nejdůležitější právě sedmdesátá léta
minulého století, tedy období, kdy se již poměrně velké množství lidí mohlo
seznámit s&nbsp;výše uvedenými minipočítači. Rychlost vývoje integrovaných
obvodů se v&nbsp;tomto období tak prudce zvýšila, že na začátku sedmdesátých
let jen několik lidí na světě vůbec dokázalo předvídat strategický význam
těchto elektronických součástek. Na konci sedmdesátých let (tedy za pouhé jedno
desetiletí) již byly celé dvě generace mikroprocesorů na ústupu, mikroprocesory
si našly cestu do průmyslu i domácností, a začala bitva několika firem o místo
na trhu s&nbsp;šestnáctibitovými a třicetidvoubitovými mikroprocesory. Na
stránkách Roota jsme si již některé milníky ve vývoji mikroprocesorů popsali,
včetně dnes již legendárních čipů <i>MOS 6502</i>, <i>Zilog Z80</i> a
<i>Motorola 6809</i>. Zajímavé je, že například mikroprocesory řady MOS 6502 se
dodnes ve své inovované podobě vyrábí, v&nbsp;mnoha modemech se zase můžeme
setkat s&nbsp;rozšířenou variantou mikroprocesoru Zilog Z80. To zajisté svědčí
o nadčasovém designu a kvalitě jejich tvůrců (v&nbsp;tomto případě se jedná o
Federica Faggina a Chucka Peddleho).</p>

<p>Ovšem jen jedna řada čipů přežila &ndash; i když ve značně modifikované
podobě &ndash; i v&nbsp;mainstreamových počítačích. Jedná se o řadu Intel 8086,
která je dnes neodmyslitelně spjata právě s&nbsp;vývojem platformy PC.</p>

<img src="https://i.iinfo.cz/urs/4004_3-119516643321060.gif" alt="faggin"/>
<p><i>Obrázek 17: Detailní pohled na iniciály Federica Faggina na masce i4004.</i></p>

<p>Za první skutečný mikroprocesor na světě je všeobecně považován <i>Intel
4004</i>, jehož duchovním tvůrcem je známý Federico Faggin. Společnost Intel
měla v&nbsp;roce 1970 pouhých 150 zaměstnanců a soustředila se převážně na
výrobu pamětí &ndash; velmi úspěšná byla například paměť 1103 s&nbsp;kapacitou
1024 bitů a s&nbsp;pouhými třemi tranzistory na jednu buňku. Samotný nadřízený
Faggina, kterým nebyl nikdo jiný než Andy Groove, v&nbsp;mikroprocesorech
neviděl žádnou velkou budoucnost a prý ani neexistoval plán pro komerční
využití mikroprocesorů. Pouze pro potřeby výrobců kalkulaček (stolních, ne
kapesních :-) však Intel začal s&nbsp;vývojem čipu, který byl &ndash; na návrh
Faggina &ndash; pojmenován 4004, ostatní podpůrné součástky také začínaly
číslicemi 400. Faggin se jakožto hlavní tvůrce dokonce &bdquo;podepsal&ldquo;
do výrobní masky čipu, takže každý mikroprocesor Intel 4004 nese jeho iniciály
&ndash; viz oba obrázky uvedené v&nbsp;této kapitole.</p>

<img src="https://i.iinfo.cz/urs/4004_4-preview-119516673446712.jpg" alt="4004" />
<p><i>Obrázek 18: Všech pět vrstev mikroprocesoru Intel 4004.</i></p>



<p><a name="k09"></a></p>
<h2 id="k09">9. Sběrnice S-100</h2>

<p>Koncepce IBM PC, ke které se postupně přibližujeme, byla důležitá i
v&nbsp;tom ohledu, že přesně specifikovala způsob připojení dalších
rozšiřujících karet k&nbsp;počítači. Tato koncepce byla vlastně dovedena
prakticky do extrému, protože i tak základní součásti počítače, jako jsou
sériové a paralelní porty či grafická karta, byly připojeny přes standardní
sběrnici. A právě existence široce akceptované <i>specifikace</i> sběrnice
umožnila, aby pro PC vzniklo prakticky nepřeberné množství různých
rozšiřujících karet. Samozřejmě, že IBM PC neobsahovalo první takto pojatou
sběrnici. Z&nbsp;historického pohledu je důležitá především starší sběrnice
nazvaná <i>S-100</i>, která byla používána od roku 1974 přibližně do doby, kdy
bylo představeno IBM PS/2 popř.&nbsp;koncepce PC AT. Právě ISA sběrnice nebo
PS/2 sběrnice (Micro Channel Architecture) vedly i další výrobce
k&nbsp;masivnímu přechodu od S-100 na standardy používané ve sféře PC.</p>

<p>Vraťme se však ke sběrnici <i>S-100</i>, která byla skutečně masivně
využívána, a to i v&nbsp;mnoha průmyslových oblastech. Tato sběrnice, která
původně vznikla pro počítač <i>Altair 8800</i>, je založena na signálech
produkovaných čipy okolo osmibitového mikroprocesoru Intel 8080 (8224, 8228).
Kromě řídicích signálů a signálů napájecích byla součástí této sběrnice zejména
osmibitová datová část (paralelní přenos dat, rozdělena na část vstupní a
výstupní) a šestnáctibitová část adresová (ta byla později rozšířena na 24
bitů, což ostatně ukazuje, že tato sběrnice byla používána skutečně dlouho).
Technologicky zajímavě je vyřešeno napájení, protože po sběrnici byla
poskytována napětí +8V, +16V a -16V. Tato napětí musela být na každé připojené
kartě snižována na běžných +5V (TTL), +12V, -12V (využíváno některými pamětmi)
a -5V. Současně se +12V a -12V používalo na kartách realizujících sériovou
linku RS-232.</p>

<img src="https://i.iinfo.cz/images/177/pc102-09.jpg" alt="pmi" />
<p><i>Obrázek 19: Integrované obvody, které tvořily ústřední část
československého počítače PMI-80: mikroprocesor MHB 8080A, podpůrné obvody 8224
a 8228, paměť ROM, paměť RAM (2×1024×4 bity) a paralelní vstupně-výstupní brány
realizované obvody 8255. Mikroprocesore 8080 musel využívat 8224 a 8228, na
rozdíl od ostatních mikroprocesorů, které bylo možné ke sběrnici zapojit
přímo.</i></p>



<p><a name="k10"></a></p>
<h2 id="k10">10. Trinity (1977)</h2>

<p>Na vznik konceptu IBM PC měly s&nbsp;velkou pravděpodobností vliv domácí
osmibitové mikropočítače, které vznikly v&nbsp;roce 1977. Jednalo se konkrétně
o tři typy mikropočítačů, které tehdejší (dobové) časopisy označily jako
<i>Trojici</i> (tedy <i>Trinity</i>) &ndash; <i>TRS-80 Model 1</i>,
<i>Commodore PET</i> a <i>Apple II</i>. K&nbsp;samotné koncepci IBM PC se
z&nbsp;této trojice nejvíce blíží Apple II, což je řada počítačů, které je
věnována <a href="#k11">navazující kapitola</a>. TRS-80 byl mikropočítač
založený na mikroprocesoru Zilog Z-80 (ovšem taktovaným jen na 1,774 MHz, takže
zdaleka nevyužíval plnou rychlost Zilogu), paměti RAM o původní kapacitě čtyř
kilobajtů a interpretrem programovacího jazyka BASIC. Pro zobrazení se používal
monochromatický monitor s&nbsp;úhlopříčkou dvanácti palců, přičemž byl
podporován textový režim 64&times;16 znaků (jako stvořený pro jazyk Forth).
Původně se pro záznam dat používal magnetofon, ale nabízena byla i disketová
mechanika a dokonce i pevný disk s&nbsp;převratnou kapacitou pěti
megabajtů.</p>

<a href="https://www.root.cz/obrazek/416170/"><img src="https://i.iinfo.cz/images/312/kim-1-1-prev.jpg" class="image-416170" alt="&#160;" width="370" height="173" /></a>
<p><i>Obrázek 20: &bdquo;1977 Trinity&ldquo; aneb mikropočítače Commodore PET
2001-8, Apple II a TRS-80 Model I. První dva počítače jsou založeny na čipu
MOS-6502.<br /> Zdroj a licence:
https://upload.wikimedia.org/wikipedia/commons/f/ff/Trinity77.jpg</i></p>



<p><a name="k11"></a></p>
<h2 id="k11">11. První úspěšný (nejenom) kancelářský mikropočítač: Apple II</h2>

<p>Je všeobecně známým faktem, že firma Apple vznikla v&nbsp;období těsně
předcházejícímu boomu výpočetní techniky jako klasická garážová firma, kterých
v&nbsp;té době (a samozřejmě i dnes) ročně vznikaly stovky. Tomu ostatně
odpovídají i parametry prvních počítačů, které tato firma (pokud lze mluvit o
firmě, která se původně sestávala pouze z&nbsp;trojice lidí) vytvořila. Nejprve
si, přesně v&nbsp;souladu s historií, alespoň ve stručnosti popíšeme osmibitové
mikropočítače firmy Apple. Tyto mikropočítače byly postaveny na bázi známého
mikroprocesoru MOS 6502, resp.&nbsp;jeho upravené verze MOS 65C02.</p>

<img title="mikropočítač Apple II" alt="Apple II" width="400" height="347" src="https://i.iinfo.cz/urs/gfx07_3-111286080484264.jpg" />
<p><i>Obrázek 21: Mikropočítač Apple II.</i></p>

<p><div class="rs-tip-major">Poznámka: pokud bychom měli být historicky přesní,
bylo by nutné počítače firmy Apple uvést na prvním místě, o modelu <i>Apple
II</i> se ostatně mluví jako u prvním domácím mikropočítači. Situace však byla
trošku obtížnější, protože firma Apple se orientovala téměř výhradně na
americký trh. Z&nbsp;toho důvodu se počítače Apple v&nbsp;Evropě (západní i
východní) nikdy příliš nepoužívaly, resp.&nbsp;zdaleka ne v&nbsp;takové míře,
jako tomu bylo v&nbsp;USA. Úlohu prvního široce rozšířeného domácího počítače
zde převzal <i>ZX-80</i> a jeho následovníci <i>ZX-81</i> a <i>ZX Spectrum</i>.
Další problém spočívá v&nbsp;tom, že Apple II bylo využíváno i
v&nbsp;kancelářích a školství (nikoli ovšem pouze pro výuku programování), což
tento počítač odlišuje od klasických &bdquo;herních&ldquo; domácích
mikropočítačů typu Atari, Commodore či již zmíněný ZX Spectrum.</div></p>

<img title="mikropočítač Apple II Plus" alt="Apple II Plus" width="242" height="263" src="https://i.iinfo.cz/urs/gfx07_4-111286088039544.png" />
<p><i>Obrázek 22: Mikropočítač Apple II Plus.</i></p>

<p>Prvním počítačem, které ve firmě Apple vznikl, byl počítač nazvaný <i>Apple
I</i>. Tento počítač byl určen především pro uživatele zběhlé ve stavbě
elektronických zařízení, protože se dodával jako skládačka (řekněme
&bdquo;bastl&ldquo; &ndash; tak tomu ostatně bylo i u některých počítačů sira
Sinclaira a u tuzemského Maťo, nemluvě například o elektronických
mikropočítačích <a
href="https://www.root.cz/clanky/mikropocitac-kim-1-jeden-ze-zvestovatelu-osmibitove-revoluce/">KIM-I</a>
apod.). <i>Apple I</i> se začal prodávat v&nbsp;roce 1976, čemuž také odpovídá
jeho skromné technické vybavení.</p>

<img src="https://i.iinfo.cz/urs/gfx07_1-111286072705933.jpg" alt="počítač Apple I v dřevěném obalu" />
<p><i>Obrázek 23: Počítač Apple I v dřevěném obalu.</i></p>

<p>Celý design tohoto počítače byl postaven okolo mikroprocesoru <i>MOS
6502</i>, který byl taktovaný na 1MHz. Kapacita operační paměti činila
v&nbsp;základní sestavě 4kB, tuto kapacitu bylo možné jednoduše rozšířit až na
8kB (což je na dobu vzniku obrovská kapacita do značné míry ovlivňující cenu
mikropočítače, ostatně o několik let později vytvořené ZX-80 a ZX-81 bylo
v&nbsp;tomto ohledu skromnější). Další rozšíření kapacity paměti se provádělo
přes specializovanou expanzní kartu. Data bylo možné ukládat na kazetový
magnetofon rychlostí cca 1200 bitů za sekundu, což opět není zcela špatná
rychlost (spíš naopak).</p>

<img src="https://i.iinfo.cz/urs/gfx07_2-111286077535248.jpg" alt="xyzzy" />
<p><i>Obrázek 24: Počítač Apple I na montážní desce.</i></p>

<p>Grafický výstup byl prováděn na televizor přes klasický VF modulátor,
grafika se generovala v&nbsp;normě NTSC (neboli <i>Never The Same Colors</i>)
programově (tj.&nbsp;velmi pomalu, ale &bdquo;levně&ldquo;). Bylo možné
zobrazit pouze text v&nbsp;režimu 40 znaků na 24 řádcích, přičemž vykreslování
probíhalo rychlostí 60 znaků za sekundu. Grafické schopnosti jsou na první
pohled poměrně chudé, musíme si však uvědomit, že i výkonné počítače té doby
většinou pouze blikaly žárovičkami, popřípadě TISKLY VYSLEDKY VYPOCTU NA
TISKARNU (minusky a dokonce akcenty jsou přece pouze pro požírače koláčů
:-).</p>

<p>Výše popsaný počítač <i>Apple I</i> nikdy nezaznamenal větší komerční
úspěch, pravý opak se však dá říci prakticky o celé řadě počítačů <i>Apple
II</i>. Tyto počítače mnoho autorů považuje za de-facto první <a
href="http://apple2history.org">domácí počítače</a>, které byly jak svými
vlastnostmi, tak i cenou dostupné poměrně široké řadě uživatelů. Původní
počítač <i>Apple II</i>, kterým celá tato řada počítačů začíná, byl vyráběn
v&nbsp;letech 1977-1980. Použitým procesorem byl opět <i>MOS 6502</i>, který
byl taktován na frekvenci 1MHz (přesněji 1,023MHz).</p>

<p>Kapacita operační paměti RAM byla v&nbsp;základní sestavě rovna pouze 4kB,
mohlo se však provést rozšíření až na 48kB, pomocí speciální rozšiřující karty
dokonce i na 64kB. K&nbsp;počítači byl dodáván i magnetofon pro záznam programů
a dat. Při návrhu tohoto počítače, který byl kombinován s&nbsp;klávesnicí, se
důsledně dodržovala otevřená architektura &ndash; k&nbsp;dispozici byly sloty,
do kterých bylo možné připojit další rozšiřující karty. Paradoxní přitom je, že
pozdější Macintoshe se naproti tomu vyznačovaly silně uzavřenou
architekturou.</p>

<p>Grafické možnosti tohoto stroje jsou mnohem zajímavější, než u původního
<i>Apple I</i>. K&nbsp;dispozici byl textový režim, ve kterém se zobrazovalo 40
znaků na řádek, počet řádků byl roven 24. Znaky byly definovány v&nbsp;rastru
pouhých 5x7 pixelů a na zakódování každého znaku bylo použito pouze šest bitů.
To mimo jiné znamená, že se zobrazovala pouze velká písmena, číslice a některé
další znaky z&nbsp;podmnožiny ASCII kódu.</p>

<p>Kromě textového režimu bylo možné použít dva grafické režimy. První režim
zobrazovat grafiku v&nbsp;rastru pouhých 40&times;48 pixelů, každý pixel však
mohl nabývat jedné z&nbsp;patnácti předdefinovaných barev. Ve druhém grafickém
režimu se grafika zobrazovala v&nbsp;rastru 280&times;192 pixelů.
K&nbsp;dispozici přitom byly čtyři pevně dané barvy (černá, bílá, zelená a
fialová), další modely však dokázaly zobrazit až šest barev. Grafika se
generovala programově, tj.&nbsp;čtením jednotlivých barev pixelů do posuvného
registru.</p>

<p>Zajímavostí je, že kvůli podpoře prodeje tohoto počítače se vytvořilo i nové
logo Apple. Jedná se o známé nakousnuté duhové jablíčko, které bylo až mnohem
později změněno na logo jednobarevné.</p>

<p>Počítač <i>Apple II Plus</i> představuje model, který se v&nbsp;mnohém
podobá svému předchůdci <i>Apple II</i>. Tento počítač byl opět osazen
mikroprocesorem <i>MOS 6502</i>, jež byl taktovaný na 1,023MHz. Byl změněn
design stroje a také se rozšířila kapacita operační paměti, která činila
standardních 48kB, maximálně bylo možné paměť rozšířit na 64kB. Kromě těchto
změn došlo i k&nbsp;výměně programového vybavení, nově se objevuje <i>AppleSoft
Basic</i>, který mimo jiné obsahoval i základní příkazy pro ovládání grafického
výstupu. Po grafické stránce (podporované textové a grafické režimy, způsob
generování grafiky) je tento model počítače prakticky shodný s původním
<i>Apple II</i>.</p>

<p><div class="rs-tip-major">Poznámka: další typ si v&nbsp;tomto článku
zaslouží zmínku, ovšem s&nbsp;tím dodatkem, že se jedná o počítač, jenž byl
vydán až po vzniku IBM PC.</div></p>

<img title="mikropočítač Apple IIe" alt="Apple IIe" width="346" height="287" src="https://i.iinfo.cz/urs/gfx07_5-111286092425810.png" />
<p><i>Obrázek 25: Mikropočítač Apple IIe.</i></p>

<p>Počítač <i>Apple IIe</i> drží zajímavý primát &ndash; byl totiž vyráběn
celých deset let, od roku 1983 do roku 1993. I podle počtu prodaných kusů se
jednalo o jeden z&nbsp;nejúspěšnějších typů počítačů celkem &ndash; ještě dnes
prý lze modely <i>Apple IIe</i> nalézt v&nbsp;amerických školách a úřadech, což
je při celkové penetraci PCček obdivuhodné. Použitý mikroprocesor <i>MOS
6502</i> byl taktován opět na 1.023MHz, kapacita operační paměti RAM se však
zvýšila ve standardním vybavení na 64kB, pomocí dalšího modulu bylo možné
provést rozšíření až na 128kB. Počítač byl v&nbsp;základní sestavě dodáván
pouze se zabudovanou klávesnicí (poprvé se zde objevují dvě přeřaďovací klávesy
s&nbsp;logem firmy: jedno tlačítko s&nbsp;obrysem jablka, druhé tlačítko
s&nbsp;vyplněným jablkem), bylo však možné přikoupit i externí disketovou
jednotku a myš, což je ostatně patrné i z&nbsp;ilustračního obrázku.</p>

<img title="detail klávesnice Apple IIe s jablíčkovou klávesou" alt="Apple IIe klávesnice" width="352" height="197" src="https://i.iinfo.cz/urs/gfx07_6-111286095993496.jpg" />
<p><i>Obrázek 26: Detail klávesnice Apple IIe s jablíčkovou klávesou.</i></p>

<p>Grafické schopnosti tohoto počítače byly oproti předchozím modelům poněkud
rozšířeny. K&nbsp;velké spokojenosti uživatelů byl změněn textový režim tak,
aby bylo možné zobrazit i minusky, tj. &bdquo;malé&ldquo; znaky. U předchozích
modelů se totiž používaly pouze verzálky, číslice a některá interpunkční
znaménka a závorky. Dále byly k&nbsp;dispozici dva grafické režimy dostupné i u
předchozích modelů: 40&times;48 pixelů v&nbsp;patnácti barvách a 280&nbsp;192
pixelů v&nbsp;šesti barvách. Kromě toho bylo možné použít i grafický režim o
rozlišení 140&nbsp;192 pixelů v&nbsp;patnácti barvách.</p>

<img title="mikropočítač Apple IIc" alt="Apple IIc" width="400" height="440" src="https://i.iinfo.cz/urs/gfx07_7-111286099145353.jpg" />
<p><i>Obrázek 27: Mikropočítač Apple IIc.</i></p>

<p>To však není vše &ndash; k&nbsp;počítači bylo možné připojit i rozšiřující
grafickou kartu, která podporovala dva nové režimy. První režim byl textový,
kdy se zobrazovalo 80 znaků na řádek. Druhý režim byl grafický, přičemž
rozlišení tohoto režimu bylo rovno 560&times;192 pixelům, ale pouze
monochromaticky. Výstup obrazu bylo možné provést buď na televizi, nebo na
počítačový monitor. U režimů vykreslovaných rozšiřující grafickou kartou byl
monitor takřka nutností, protože televizory nemají tak velké přenosové pásmo,
aby dokázaly vykreslit horizontálně 560 pixelů.</p>

<img title="mikropočítač Apple II GS" alt="Apple II GS" width="400" height="307" src="https://i.iinfo.cz/urs/gfx07_8-111286101918916.jpg" />
<p><i>Obrázek 28: Mikropočítač Apple II GS.</i></p>



<p><a name="k12"></a></p>
<h2 id="k12">12. Všechny podmínky jsou splněny: udělejme tedy konečně PC!</h2>

<p>Dostáváme se na přelom let 1980 a 1981, kdy již byly splněny všechny
podmínky, které umožnily nejenom vznik konceptu PC, ale i jeho komerční úspěch,
což je o to důležitější, když si uvědomíme, jak problematické a mnohdy
krátkodobé byly mnohé další projekty v&nbsp;oblasti domácích či osobních
mikropočítačů. Vše podstatné jsme si již řekli v&nbsp;předchozích kapitolách,
takže si všechny střípky slepme dohromady:</p>

<img src="https://i.iinfo.cz/images/89/pc-1.png" class="image-444628" alt="&#160;" width="794" height="227" />
<p><i>Obrázek 29: Cesta ke koncepci IBM PC.</i></p>



<p><a name="k13"></a></p>
<h2 id="k13">13. Vznik koncepce IBM PC</h2>

<p>Myšlenka osobního počítače se sice objevila již na konci sedmdesátých let
minulého století, ovšem na její rozvinutí do skutečně praktické podoby si
museli uživatelé počkat až do první poloviny osmdesátých let. Prvním skutečně
osobním počítačem (tento termín se totiž používal i předtím, ovšem
v&nbsp;poněkud jiném kontextu) je slavné <i>IBM PC (5150)</i> pocházející již
z&nbsp;roku 1981 &ndash; a které bylo primárním důvodem pro vznik dnešního
článku. V&nbsp;podobně tohoto počítače firma IBM představila koncept
rozšiřitelného mikropočítače &ndash; tj.&nbsp;počítače postaveného na bázi
mikroprocesoru &ndash; složeného z&nbsp;modulů využívajících standardizovanou
sběrnici (čímž současně začala doba postupného úpadku výše zmíněné sběrnice
S-100). Současně se do značné míry jednalo o otevřenou architekturu, kde až na
BIOS bylo možné jakoukoli komponentu nahradit za komponentu od jiného výrobce
(a později došlo &ndash; k&nbsp;velké nelibosti IBM &ndash; i na náhradu
původního BIOSu za BIOSy třetích stran, čímž se celé PC stalo komoditou).</p>

<a href="http://i.iinfo.cz/images/356/gui03-03.jpg"><img src="http://i.iinfo.cz/images/356/gui03-03-prev.jpg" width="370" height="243" alt=" " /></a>
<p><i>Obrázek 30: Šestnáctibitový mikroprocesor Intel 8086. Tento mikroprocesor
ve skutečnosti <strong>nebyl</strong> v&nbsp;osobních mikropočítačích IBM PC
použit, protože jeho podpůrné čipy i nutná infrastruktura (sběrnice) byly
relativně drahé. Namísto toho použili inženýři z&nbsp;firmy IBM čip Intel 8088
a podpůrné čipy používané již v&nbsp;minulosti společně s&nbsp;mikroprocesory
Intel 8080 a Intel 8085. Historie ukázala, že se jednalo o velmi důležité
rozhodnutí, které mj.&nbsp;rozhodlo i o osudu firem Intel a Motorola na poli
mikroprocesorů.</i></p>

<p>Samotný první model <i>IBM PC 5150</i> byl pro firmu IBM důležitý zejména
z&nbsp;toho důvodu, že se jí podařilo alespoň částečně prosadit i na novém trhu
s&nbsp;počítači prodávanými i do menších firem či soukromníkům, což byl odlišný
segment trhu, než ve kterém IBM se svými mainframy a minipočítači původně
působila. Tento nový trh byl skutečně zajímavý, protože v&nbsp;roce 1979 (tedy
ještě před vznikem IBM PC, resp.&nbsp;přesněji řečeno před začátkem jeho
komerčního prodeje) dosahovaly prodeje výše 150 milionů dolarů a pro další rok
se počítalo s&nbsp;dalším nárůstem o celých 40% (prodávaly se především
osmibitové mikropočítače Atari, Commodore PET a v&nbsp;USA pak především Apple
II, zejména model Apple IIe zmíněný <a href="#k11">v&nbsp;jedenácté
kapitole</a>).</p>

<a href="http://i.iinfo.cz/images/559/pc83-3.jpg"><img src="http://i.iinfo.cz/images/559/pc83-3-prev.jpg" alt="pc83" height="185" width="370" /></a>
<p><i>Obrázek 31: Textově-grafická karta MDA s&nbsp;čipem MC6845. Tato grafická
karta firmy IBM podporovala pouze textový režim 80&times;25 znaků, přičemž
jednotlivé znaky byly zobrazovány v&nbsp;masce 9&times;14 pixelů. Na některých
počítačích stále tento režim můžete vidět při vstupu do BIOSu.</i></p>



<p><a name="k14"></a></p>
<h2 id="k14">14. 8088: výkonově omezený a neinovativní čip, který dostal společnost Intel do Fortune 500</h2>

<p>Při popisu vzniku platformy PC není možné vynechat čip, okolo kterého byla
celá tato platforma postavena. Jedná se o mikroprocesor <i>Intel 8088</i>, což
je hned po několika stránkách dosti zvláštní integrovaný obvod, který
v&nbsp;žádném případě neoslňuje ani svým výpočetním výkonem ani technickými
inovacemi. Ovšem právě tento mikroprocesor dostal společnost Intel na samotný
vrchol, z&nbsp;něhož potom relativně snadno mohla konkurovat například
společnosti Motorola s&nbsp;technicky sice lepšími čipy (Motorola 68000), ovšem
s&nbsp;horší obchodní pozicí. Jak ovšem společnost Intel vůbec přišla
k&nbsp;čipu 8088?</p>

<p>Již <a href="k08">v&nbsp;osmé kapitole</a> jsme se zmínili o čipu Intel
4004. Ve skutečnosti nebyl Intel 4004 komerčně moc úspěšný, ale firma Intel se
začala tímto odvětvím průmyslu zabývat poněkud intenzivněji, což jí vydrželo až
do dneška (i když....). V&nbsp;roce 1972, tj.&nbsp;pouhých pět měsíců po
uvedení 4004 (to se nám to zrychluje) představila společnost Intel jeho
osmibitového nástupce. Jednalo se o mikroprocesor <i>Intel 8008</i>.
V&nbsp;jeho instrukční sadě se již mnoho programátorů bez problému vyzná,
protože po rozšíření se s&nbsp;ní můžeme setkat i v&nbsp;8080 a Z80. Tento čip
již při použití stejné desetimikronové technologie obsahoval 3500 tranzistorů,
pracoval na frekvenci 800 kHz a mohl adresovat až 16 kB paměti (kombinace ROM
se statickou RAM). Samotný výpočetní výkon byl oproti 4004 skoro dvojnásobný,
především však byla použita osmibitová sběrnice a řada podpůrných obvodů, se
kterými se můžeme setkat i u pozdějších procesorů.</p>

<p>Za dva roky poté, tj.&nbsp;v&nbsp;roce 1974, Intel uvedl další procesor
nazvaný <i>Intel 8080</i>. Ten již pracoval s&nbsp;hodinovou frekvencí 2 MHz,
obsahoval cca 4500 tranzistorů a mohl adresovat až 64 kB paměti (+ periferie
adresované mimo hlavní RAM+ROM). Jednou z&nbsp;předností tohoto procesoru bylo
použití nové třímikronové technologie výroby. Intel 8080 byl použit
v&nbsp;mnoha počítačích (Altair 8800), i když ke své práci potřeboval kromě
standardního pětivoltového napájení ještě jedno vyšší napětí (pro oscilátory) a
také dva podpůrné obvody &ndash; 8224 a 8228. Jednou ze zajímavostí je, že se
tento mikroprocesor vyráběl i v&nbsp;naší Tesle pod označením <i>MHB 8080A</i>
(dlužno ovšem říci, že v&nbsp;době, kdy se ve světě přecházelo na
šestnáctibitové a třicetidvoubitové mikroprocesory).</p>

<p>Posledním čistě osmibitovým procesorem přímo či nepřímo založeným na 4004
byl čip <i>Intel 8085</i> vytvořený v&nbsp;roce 1976. Jednalo se
v&nbsp;podstatě o vylepšený 8080, který pracoval na hodinové frekvenci 5 MHz,
obsahoval cca 6500 tranzistorů, měl přímo na čipu některé další obvody (sériová
linka apod.) a především nepotřeboval nestandardní napětí, takže se jeho
zařazení do počítačů a dalších zařízení zjednodušilo. Tento mikroprocesor ovšem
přišel až v&nbsp;době, kdy na trhu kralovaly mikroprocesory jiných firem, Zilog
a MOS Technologies. S&nbsp;8085 se bylo možné setkat i v&nbsp;průmyslových
zařízeních, kde byl použit ve funkci mikrořadiče.</p>

<p>Dostáváme se k&nbsp;čipu <i>Intel 8086</i>. Jednalo se o šestnáctibitový
čip, který v&nbsp;mnoha ohledech původní trojici 8008/8080/8085 překonával, a
to jak plnohodnotnými 16bitovými operacemi (které původně byly realizovány nad
dvojicí registrů), větším množstvím pracovních registrů, novými adresovacími
režimy, blokovými operacemi (nad řetězci atd.), instrukcemi pro násobení a
dělení, ale v&nbsp;neposlední řadě i možností překonat limit 64kB
s&nbsp;využitím nechvalně známého <i>segmentování</i>, kdy adresa byla
rozdělena na dvě překrývající se části: segment a offset (což
mj.&nbsp;znamenalo problematické porovnávání adres atd.). Interně se jednalo o
poměrně složitý čip, <a
href="https://upload.wikimedia.org/wikipedia/commons/0/00/Moore%27s_Law_Transistor_Count_1970-2020.png">který
počtem tranzistorů</a> překonal své předchůdce i některé konkurenty (Zilog Z80
či spíše 6809). Velký počet tranzistorů byl způsobem mj.&nbsp;i nutností
použití samostatné sčítačky pro výpočet adres, viz též <a
href="https://en.wikipedia.org/wiki/Intel_8086">https://en.wikipedia.org/wiki/Intel_8086</a>
i složitým mikroprogramovým řadičem.</p>

<p>Paralelně (resp.&nbsp;nepatrně později) s&nbsp;Intel 8086 byla realizována i
jeho zjednodušená podoba <i>Intel 8088</i>, který se od originálu lišil šířkou
externí datové sběrnice, která byla osmibitová a umožňovala využití původních
periferních čipů určených pro 8080/8085 (což se ostatně stalo i v&nbsp;případě
IBM PC, v&nbsp;němž jsou tyto čipy použity). Intel 8088 byl vybrán pro použití
v&nbsp;prvním PC a právě díky tomu, že se čip <i>Intel 8088</i> stal prvním
mikroprocesorem z&nbsp;celé doposud používané architektury PC, se 8088 dostal
podle časopisu IEEE Spectrum mezi 25 nejdůležitějších čipů všech dob, vedle
slavného mikroprocesoru <i>MOS 6502</i>, čítače <i>NE555</i> (pravděpodobně
nejznámější integrovaný obvod vůbec), digitálního signálového procesoru
<i>TMS32010</i>, mikrořadiče <i>PIC 16C84</i> či operačního zesilovače
<i>μA741</i>. K&nbsp;tomu editor tohoto časopisu lakonicky poznamenal:
&bdquo;not bad for a castrated chip&ldquo;.</p>



<p><a name="k15"></a></p>
<h2 id="k15">15. IBM PC 5160 aneb slavné PC XT</h2>

<p>Vraťme se ovšem zpátky k&nbsp;samotné platformě IBM PC.
Z&nbsp;technologického a ve skutečnosti i z&nbsp;historického hlediska je
mnohem důležitější až další model <i>IBM PC 5160</i>, který nese (zkrácený)
název <i>PC XT</i>. Tento počítač, jenž začal být prodáván v&nbsp;roce 1983,
obsahoval mikroprocesor <i>Intel 8088</i> (šestnáctibitový CPU s&nbsp;externí
osmibitovou sběrnicí, z&nbsp;historického hlediska jeden z&nbsp;nejúspěšnějších
čipů firmy Intel vůbec) taktovaný původně na 4,77 MHz. Kapacita operační paměti
RAM mohla dosahovat 128 kB až 640 kB (to musí stačit každému :-) a především se
zde již objevuje podpora pro harddisk s&nbsp;na tehdejší dobu obrovskou
kapacitou 10MB. Podle povahy práce bylo možné do počítače <i>IBM PC XT</i>
nainstalovat různé typy grafických karet, především kartu <i>MDA</i> (podpora
pouze pro textové režimy), <i>CGA</i> (monochromatické či čtyřbarevné grafické
režimy s&nbsp;nízkým rozlišením), později i <i>EGA</i> (pro <i>PC AT</i>) a
konkurenční <i>Hercules</i> (textové režimy a monochromatický grafický režim
s&nbsp;vysokým rozlišením).  Objevily se i první modely zvukových karet,
z&nbsp;nichž nejznámější je <i>AdLib</i> následovaný <i>SoundBlasterem</i>.</p>

<img src="http://i.iinfo.cz/images/64/gui04-1.png" width="435" height="313" alt=" " />
<p><i>Obrázek 32: Zvuková karta Adlib je určena pro instalaci do osmibitové
sběrnice PC BUS, tedy kompatibilní s&nbsp;prvními PC.</i></p>



<p><a name="k16"></a></p>
<h2 id="k16">16. Pokus o redefinici PC a slavné propadáky</h2>

<p>Společnost IBM se stále považovala za lídra v&nbsp;oblasti PC, takže
v&nbsp;dalších letech postupně navrhla další varianty postavené na stejné či
podobné architektuře. Některé z&nbsp;těchto variant byly úspěšné, na další by
bylo slušnější zapomenout, protože se jednalo o propadáky:</p>

<table>
<tr><th>Rok</th><th>Platforma</th></tr>
<tr><td>1981</td><td>IBM PC</td></tr>
<tr><td>1983</td><td>IBM PC XT</td></tr>
<tr><td>1984</td><td>IBM Portable Personal Computer</td></tr>
<tr><td>1984</td><td>IBM PCjr</td></tr>
<tr><td>1984</td><td>IBM PC AT</td></tr>
<tr><td>1986</td><td>IBM PC Convertible</td></tr>
<tr><td>1986</td><td>IBM PC XT 286</td></tr>
</table>

<p>Úspěšné &ndash; a to velmi &ndash; byly projekty PC XT a PC AT. Ovšem
naprostým propadákem bylo PCjr navržené jako cenově dostupnější varianta PC
(resp.&nbsp;přesněji řečeno PC XT). Nejproblematičtější částí tohoto počítače
byla nedokonalá klávesnice, které se &bdquo;moderně&ldquo; připojovala přes IR
rozhraní. To samo o sobě bylo poruchové, s&nbsp;velkou spotřebou baterií. Ovšem
i provedení klávesnice bylo po mechanické stránce &bdquo;supoptimální&ldquo;,
což u společnosti, kde vznikl slavný Model M, dosti zamrzí. Další problém PCjr
bylo omezení kapacity RAM na 128kB, takže mnoho úspěšných aplikací, které bez
problémů běhaly na PC XT, zde nebylo možné spustit. I rozšiřitelnost byla
oproti plnohodnotnému XT mnohem menší, takže tento projekt byl odsouzen
k&nbsp;zániku.</p>

<p>Později, v&nbsp;dobách mikroprocesoru Intel 80386, byla již situace na trhu
s&nbsp;PC dosti odlišná a vývoj diktovaly další firmy, například Compaq
popř.&nbsp;Dell. To je však již téma na jiný článek.</p>



<p><a name="k17"></a></p>
<h2 id="k17">17. Sběrnice ISA</h2>

<p>&bdquo;Skládačková&ldquo; architektura IBM PC byla umožněna díky existenci
osmibitové sběrnice PC Bus, později rozšířené na 16bitovou sběrnici ISA, která
se stala skutečným průmyslovým standardem. Zkratka ISA vychází
z&nbsp;anglického názvu <i>Industry Standard Architecture</i> a tento název je
kupodivu pravdivý i v&nbsp;praxi. Tato sběrnice byla navržena firmou IBM
v&nbsp;roce 1980 v&nbsp;laboratořích IBM Development Lab Bocaraton na
Floridě.</p>

<p>V&nbsp;roce 1981 bylo použita osmibitová verze této sběrnice pro první
počítače typu IBM PC. Tato verze podporovala připojení přídavných karet
s&nbsp;osmibitovým rozhraním a konektorem, který obsahoval celkem 62 pinů. Od
roku 1984 se začíná v&nbsp;počítačích IBM PC AT a kompatibilních používat
šestnáctibitová verze této sběrnice, která podporuje karty s&nbsp;98pinovým
konektorem. Tato sběrnice se ve firemních materiálech IBM také nazývá AT Bus,
ostatní výrobci však používají označení ISA. Šestnáctibitová sběrnice ISA se ve
výpočetní technice používala velmi dlouho, zejména díky její konstrukční
jednoduchosti (konektor šlo vytvořit přímo na plošném spoji bez dalších
konstrukčních součástí) a detailnímu popisu komunikačního protokolu a průběhů
signálů.</p>

<p>Sběrnice ISA obsahovala adresovou část, která měla šířku 24 bitů, což
odpovídá možnostem adresování až 16MB paměti (pomocí čtyř nejvyšších adresových
bitů bylo možné ovládat takzvaný <i>latch</i>, tj.&nbsp;záchytný registr).
Kromě paměti bylo možné obsluhovat maximálně 64kB vstupně/výstupních portů
pomocí šestnáctibitové IO sběrnice (adresová část IO sběrnice měla šířku
šestnácti bitů, maximální počet portů je tedy 2<sup>16</sup>=65536). Datová
část sběrnice měla šířku šestnácti bitů. Blokový přenos dat byl řešen buď
pomocí převzetí řízení sběrnice zařízením (jednodušší obdoba <i>bus master</i>
přenosu používaného ve vyspělejších sběrnicích) nebo pomocí čtyř (později osmi)
DMA kanálů, což na tehdejší dobu a rychlost připojovaných zařízení bylo více
než dostačující.</p>

<p>Pro přenos dat se používal synchronní protokol, oscilátor měl časovou
základnu 70 ns, což odpovídá frekvenci 14,285 MHz. Tato frekvence byla dále
dělena třemi, takže skutečná taktovací frekvence sběrnice byla u prvních verzí
rovna necelým 4,77 MHz. Existovaly také rychlejší varianty s&nbsp;taktovací
frekvencí 8 MHz, 10 MHz, 12 MHz a 16 MHz (ovšem ne všechna zařízení dokázala na
těchto frekvencích spolehlivě pracovat).</p>



<p><a name="k18"></a></p>
<h2 id="k18">18. Lokální sběrnice VESA Local Bus</h2>

<p>Sběrnice <i>VESA Local Bus</i> (zkráceně <i>VLB</i>) byla navržena sdružením
VESA (tedy již nikoli pouze firmou IBM) jako rychlejší doplněk výkonnostně
nedostatečné sběrnice ISA. Zatímco je sběrnice ISA určena pro prakticky
libovolné zařízení, u sběrnice VESA Local Bus se předpokládalo její použití
zejména pro grafické karty, řadiče rychlých pevných disků a síťové karty. Tato
sběrnice byla používána pouze na osobních počítačích typu PC, podpora pro jiné
výpočetní systémy prakticky neexistuje (je do značné míry závislá na signálech
produkovaných samotným mikroprocesorem).</p>

<p>Největší rozšíření této sběrnice bylo v&nbsp;dobách osobních počítačů s
procesory řady 486, u kterých rostla poptávka po rychlých grafických kartách a
pevných discích (u grafických karet mj.&nbsp;i kvůli nutnosti podpory větších
rozlišení a vyššího počtu barev). S&nbsp;dalším vývojem počítačů (zejména těch
s&nbsp;procesory Intel Pentium) je zřetelný značný ústup v&nbsp;používání
sběrnice VLB, naopak se začíná prosazovat v&nbsp;té době velmi perspektivní
sběrnice PCI a její nástupce PCI Express.</p>

<p>Jak již název sběrnice VESA Local Bus napovídá, jedná se o sběrnici lokální,
tj.&nbsp;o sběrnici, která přímo sdílí datovou a adresovou část
s&nbsp;mikroprocesorem počítače. To má mimo jiné za následek omezení
maximálního počtu připojených zařízení na dvě až tři, protože větší počet
zařízení by příliš proudově a impedančně zatěžoval procesorovou sběrnici,
způsoboval sklony hran signálů, přeslechy atd. Také frekvence sběrnice je
odvozena z&nbsp;vnější taktovací frekvence procesoru a může se pohybovat
v&nbsp;hodnotách od 33MHz do 50MHz (což je nevýhoda pro tvůrce zařízení).</p>

<p>Sběrnice VLB podporovala takzvaný <i>burst režim</i> přenosu blokových dat.
Jednalo se o zvláštní mód, ve kterém se přenesla vždy jedna adresa a po ní
čtyři datová slova. Bylo tak možné jednoduše a rychle přenést 2&times;32 bitů
pouze v&nbsp;pěti sběrnicových cyklech oproti osmi cyklům nutným pro přenos
čtyř dvojic adresa-data. Podobný nebo vylepšený koncept existuje i u
pokročilejších sběrnic. Tento koncept spočívá v&nbsp;tom, že se po zadání jedné
adresy a počtu opakování může přenést mnohem více dat, což ve svém důsledku
vede k&nbsp;vyšší přenosové rychlosti, neboť se ušetří cykly nutné pro přenos a
dekódování adresy.</p>

<p>Prakticky jedinou výhodou sběrnice <i>VESA Local Bus</i> oproti technicky
promyšlenější sběrnici <i>PCI</i> a <i>PCI Express</i>, je v&nbsp;některých
případech vyšší přenosová rychlost, zejména v&nbsp;počítačích, kde je použita
taktovací frekvence sběrnice 40 MHz a 50 MHz (při použití frekvence 40 MHz je
možné na sběrnici připojit maximálně tři zařízení, na sběrnici VLB o frekvenci
50 MHz je však počet zařízení omezen na dvě). Převažují však nevýhody, mezi něž
patří zejména: stále (v&nbsp;době nástupu PCI) klesající podpora jak u výrobců
zařízení pro tuto sběrnici, tak u producentů čipových sad základních desek
(dnes se sběrnice VLB vyskytuje prakticky pouze v&nbsp;průmyslových
počítačích), možnost připojení omezeného množství zařízení a různorodá
taktovací frekvence (která způsobuje komplikace návrhu přídavné karty).</p>



<p><a name="k19"></a></p>
<h2 id="k19">19. Vývoj grafických karet na osobních počítačích IBM PC</h2>

<p>Historický vývoj grafických karet na osobních počítačích typu IBM PC byl
velmi zajímavý a v&nbsp;poslední době i poměrně bouřlivý. V&nbsp;době uvedení
prvních počítačů PC na trh asi nikdo nečekal, že se právě tyto počítače stanou
v&nbsp;nedaleké budoucnosti stroji, které postupně nahradí profesionální
grafické stanice od firem Sun a SGI &ndash; spíše se počítalo s&nbsp;tím, že se
bude jednat o inteligentnější psací stroje popř.&nbsp;o počítače pro vedení
účetnictví. Grafické možnosti počítačů PC byly opravdu po dlouhou dobu velmi
skrovné, jedinou předností PCček oproti konkurenci byla jejich hrubá výpočetní
síla, která nahradila kvalitní návrh jednotlivých součástí počítače. Oproti
mnohdy velmi propracovaným grafickým čipům dostupných již na osmibitových a
šestnáctibitových počítačích neobsahovaly první PC-čkovské grafické karty téměř
žádnou funkcionalitu, uměly pouze zobrazit bitovou mapu uloženou v&nbsp;jejich
video paměti.</p>

<p>Ostatně právě oddělení operační paměti od video paměti je pro počítače PC
typické a do určité míry ovlivňuje funkcionalitu i nejmodernějších grafických
karet. IBM PC je navrženo tak, aby bylo důsledně modulární, což ve svém
důsledku znamená, že každou součást počítače může vyrábět jiná firma.
Modulárnost řešení celého počítače se samozřejmě nevyhnula ani grafickému
subsystému počítače, proto se místo grafického čipu spolupracujícího přímo
s&nbsp;CPU a operační pamětí objevuje <i>grafická karta</i>, která s&nbsp;CPU
komunikuje nepřímo, přes univerzální sběrnici (která je v&nbsp;případě PC Bus
či ISA navíc poměrně pomalá).</p>

<p>Toto řešení grafického subsystému má některé výhody, ale samozřejmě i
nevýhody, proto se v&nbsp;minulosti (a s&nbsp;největší pravděpodobností i
v&nbsp;budoucnosti, pokud se nepřejde na plnohodnotné SoC) objevily snahy o
zajištění užší spolupráce mezi CPU, operační pamětí a grafickou kartou. Mezi
relativně úspěšná řešení patřilo použití lokálních sběrnic (například <a
href="#k18">výše zmíněná</a> sběrnice <i>VESA Local Bus</i>) či portů
vymezených pouze pro grafickou kartu (<i>Advanced Graphics Port</i>). Opačné
snahy vedou k&nbsp;unifikaci přístupu ke všem zařízením, včetně grafické karty
(sběrnice <i>ISA</i>, <i>PCI</i> či <i>PCI Express</i>).</p>



<p><a name="k20"></a></p>
<h2 id="k20">20. Odkazy na Internetu</h2>

<ol>

<li>When IBM Was The Center Of Gravity<br />
<a href="https://www.zerohedge.com/technology/when-ibm-was-center-gravity">https://www.zerohedge.com/technology/when-ibm-was-center-gravity</a>
</li>

<li>Mainframe family tree and chronology<br />
<a href="http://www-03.ibm.com/ibm/history/exhibits/mainframe/mainframe_FT1.html">http://www-03.ibm.com/ibm/history/exhibits/mainframe/mainframe_FT1.html</a>
</li>

<li>704 Data Processing System<br />
<a href="http://www-03.ibm.com/ibm/history/exhibits/mainframe/mainframe_PP704.html">http://www-03.ibm.com/ibm/history/exhibits/mainframe/mainframe_PP704.html</a>
</li>

<li>705 Data Processing System<br />
<a href="http://www-03.ibm.com/ibm/history/exhibits/mainframe/mainframe_PP705.html">http://www-03.ibm.com/ibm/history/exhibits/mainframe/mainframe_PP705.html</a>
</li>

<li>The IBM 704<br />
<a href="http://www.columbia.edu/acis/history/704.html">http://www.columbia.edu/acis/history/704.html</a>
</li>

<li>IBM Mainframe album<br />
<a href="http://www-03.ibm.com/ibm/history/exhibits/mainframe/mainframe_album.html">http://www-03.ibm.com/ibm/history/exhibits/mainframe/mainframe_album.html</a>
</li>

<li>Mainframe computer<br />
<a href="http://en.wikipedia.org/wiki/Mainframe_computer">http://en.wikipedia.org/wiki/Mainframe_computer</a>
</li>

<li>IBM mainframe<br />
<a href="http://en.wikipedia.org/wiki/IBM_mainframe">http://en.wikipedia.org/wiki/IBM_mainframe</a>
</li>

<li>IBM 700/7000 series<br />
<a href="http://en.wikipedia.org/wiki/IBM_700/7000_series">http://en.wikipedia.org/wiki/IBM_700/7000_series</a>
</li>

<li>IBM System/360<br />
<a href="http://en.wikipedia.org/wiki/IBM_System/360">http://en.wikipedia.org/wiki/IBM_System/360</a>
</li>

<li>IBM System/370<br />
<a href="http://en.wikipedia.org/wiki/IBM_System/370">http://en.wikipedia.org/wiki/IBM_System/370</a>
</li>

<li>36-bit<br />
<a href="http://en.wikipedia.org/wiki/36-bit_word_length">http://en.wikipedia.org/wiki/36-bit_word_length</a>
</li>

<li>36bit.org<br />
<a href="http://www.36bit.org/">http://www.36bit.org/</a>
</li>

<li>Tesla: Historie a současnost<br />
<a href="http://www.tesla.czweb.org/historie/">http://www.tesla.czweb.org/historie/</a>
</li>

<li>S-100 bus<br />
<a href="https://en.wikipedia.org/wiki/S-100_bus">https://en.wikipedia.org/wiki/S-100_bus</a>
</li>

<li>The TRS-80 Model I<br />
<a href="http://www.trs-80.org/model-1/">http://www.trs-80.org/model-1/</a>
</li>

<li>Level I BASIC<br />
<a href="http://www.trs-80.org/level-1-basic/">http://www.trs-80.org/level-1-basic/</a>
</li>

<li>The Radio Shack Expansion Interface<br />
<a href="http://www.trs-80.org/radio-shack-expansion-interface/">http://www.trs-80.org/radio-shack-expansion-interface/</a>
</li>

<li>25 Microchips That Shook the World<br />
<a href="https://spectrum.ieee.org/tech-history/silicon-revolution/25-microchips-that-shook-the-world">https://spectrum.ieee.org/tech-history/silicon-revolution/25-microchips-that-shook-the-world</a>
</li>

<li>Chip Hall of Fame: MOS Technology 6502 Microprocessor<br />
<a href="https://spectrum.ieee.org/tech-history/silicon-revolution/chip-hall-of-fame-mos-technology-6502-microprocessor">https://spectrum.ieee.org/tech-history/silicon-revolution/chip-hall-of-fame-mos-technology-6502-microprocessor</a>
</li>

<li>Chip Hall of Fame: Intel 8088 Microprocessor<br />
<a href="https://spectrum.ieee.org/tech-history/silicon-revolution/chip-hall-of-fame-intel-8088-microprocessor">https://spectrum.ieee.org/tech-history/silicon-revolution/chip-hall-of-fame-intel-8088-microprocessor</a>
</li>

<li>Jak se zrodil procesor?<br />
<a href="https://www.root.cz/clanky/jak-se-zrodil-procesor/">https://www.root.cz/clanky/jak-se-zrodil-procesor/</a>
</li>

<li>Apple II History Home<br />
<a href="http://apple2history.org/">http://apple2history.org/</a>
</li>

<li>The 8086/8088 Primer<br />
<a href="https://www.stevemorse.org/8086/index.html">https://www.stevemorse.org/8086/index.html</a>
</li>

<li>Visi On (Wikipedia)<br />
<a href="http://en.wikipedia.org/wiki/Visi_On">http://en.wikipedia.org/wiki/Visi_On</a>
</li>

<li>VisiCorp's VisiOn Graphical User Interface System for IBM and compatible PCs<br />
<a href="http://www.digibarn.com/collections/software/VisiOn/index.html">http://www.digibarn.com/collections/software/VisiOn/index.html</a>
</li>

<li>Obrazem: Operační systémy od roku 1981<br />
<a href="http://digitalne.centrum.cz/obrazem-operacni-systemy-od-roku-1981/diskuze/undefined/undefined/?pid=6150">http://digitalne.centrum.cz/obrazem-operacni-systemy-od-roku-1981/diskuze/undefined/undefined/?pid=6150</a>
</li>

<li>VisiCorp Visi On<br />
<a href="http://toastytech.com/guis/vision.html">http://toastytech.com/guis/vision.html</a>
</li>

<li>A Guided Tour of Visi On<br />
<a href="http://www.guidebookgallery.org/articles/aguidedtourofvision">http://www.guidebookgallery.org/articles/aguidedtourofvision</a>
</li>

<li>VisiCalc Executable for the IBM PC<br />
<a href="http://www.bricklin.com/history/vcexecutable.htm">http://www.bricklin.com/history/vcexecutable.htm</a>
</li>

<li>PDP-1 Web Pages<br />
<a href="http://www.pdp-1.org/">http://www.pdp-1.org/</a>
</li>

<li>PDP-1 Restoration Process<br />
<a href="http://pdp-1.computerhistory.org/pdp-1/">http://pdp-1.computerhistory.org/pdp-1/</a>
</li>

<li>Programmed Data Processor<br />
<a href="http://en.wikipedia.org/wiki/Programmed_Data_Processor">http://en.wikipedia.org/wiki/Programmed_Data_Processor</a>
</li>

<li>Digital Equipment Corporation<br />
<a href="http://en.wikipedia.org/wiki/Digital_Equipment_Corporation">http://en.wikipedia.org/wiki/Digital_Equipment_Corporation</a>
</li>

<li>PDP-1<br />
<a href="http://en.wikipedia.org/wiki/PDP-1">http://en.wikipedia.org/wiki/PDP-1</a>
</li>

<li>Ancient Computing Machinery<br />
<a href="http://www.ee.ryerson.ca/~elf/ancient-comp/index.html">http://www.ee.ryerson.ca/~elf/ancient-comp/index.html</a>
</li>

<li>Spacewar &ndash; The first computer video game. Really!<br />
<a href="http://www3.sympatico.ca/maury/games/space/spacewar.html">http://www3.sympatico.ca/maury/games/space/spacewar.html</a>
</li>

<li>Programmed Data Processor-1 Handbook<br />
<a href="http://www.dbit.com/~greeng3/pdp1/pdp1.html">http://www.dbit.com/~greeng3/pdp1/pdp1.html</a>
</li>

</ol>



<p></p><p></p>
<p><small>Autor: <a href="http://www.fit.vutbr.cz/~tisnovpa">Pavel Tišnovský</a> &nbsp; 2021</small></p>
</body>
</html>

