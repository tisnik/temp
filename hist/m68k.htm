<!DOCTYPE html PUBLIC "-//W3C//DTD XHTML 1.0 Strict//EN"
        "http://www.w3.org/TR/xhtml1/DTD/xhtml1-strict.dtd">
<html>
<head>
<title>Čtyřicet let existence slavných mikroprocesorů řady Motorola 68000</title>
<meta name="Author" content="Pavel Tisnovsky" />
<meta name="Generator" content="vim" />
<meta http-equiv="content-type" content="text/html; charset=utf-8" />
<style type="text/css">
         body {color:#000000; background:#ffffff;}
         h1  {font-family: arial, helvetica, sans-serif; color:#ffffff; background-color:#c00000; text-align:center; padding-left:1em}
         h2  {font-family: arial, helvetica, sans-serif; color:#ffffff; background-color:#0000c0; padding-left:1em; text-align:left}
         h3  {font-family: arial, helvetica, sans-serif; color:#000000; background-color:#c0c0c0; padding-left:1em; text-align:left}
         h4  {font-family: arial, helvetica, sans-serif; color:#000000; background-color:#e0e0e0; padding-left:1em; text-align:left}
         a   {font-family: arial, helvetica, sans-serif;}
         li  {font-family: arial, helvetica, sans-serif; color:#000000; text-align:justify; width:450px;}
         ol  {font-family: arial, helvetica, sans-serif; color:#000000; text-align:justify; width:450px;}
         ul  {font-family: arial, helvetica, sans-serif; color:#000000; text-align:justify; width:450px;}
         p   {font-family: arial, helvetica, sans-serif; color:#000000; text-align:justify;}
         pre {background:#e0e0e0}
</style>
</head>

<body>

<h1>Čtyřicet let existence slavných mikroprocesorů řady Motorola 68000</h1>

<h3>Pavel Tišnovský</h3>

<p></p>

<h1>Úvodník</h1>

<p>Nedávné oznámení, že se z projektu GCC pravděpodobně odstraní některé starší mikroprocesorové architektury, vyšlo (zcela jistě náhodou) v době, kdy mikroprocesory a mikrořadiče založené na jádrech Motorola 68000 (m68k) slaví kulaté výročí &ndash; plných čtyřicet let od jejich uvedení na trh.</p>



<h2>Obsah</h2>

<p><a href="#k01">1. Čtyřicet let existence slavných mikroprocesorů řady Motorola 68000</a></p>
<p><a href="#k02">2. Od osmibitových mikroprocesorů Motorola 6800 k&nbsp;16/32bitovým čipům řady 68000</a></p>
<p><a href="#k03">3. Mikroprocesor Motorola MC6800 z&nbsp;pohledu programátora</a></p>
<p><a href="#k04">4. Další vývoj osmibitové řady Motorola 6800</a></p>
<p>&nbsp;&nbsp;&nbsp;<a href="#k041">4.1 Mikrořadič 68HC05</a></p>
<p>&nbsp;&nbsp;&nbsp;<a href="#k042">4.2 Mikrořadič 68HC08</a></p>
<p><a href="#k05">5. Kam dál? Vytvořit nejvýkonnější osmibitový čip či přejít do 32bitové oblasti?</a></p>
<p><a href="#k06">6. Nejvýkonnější osmibitový mikroprocesor</a></p>
<p><a href="#k07">7. Konec osmibitové éry a vznik legendární řady Motorola 68000</a></p>
<p><a href="#k08">8. Programátorský model mikroprocesorů m68k</a></p>
<p>&nbsp;&nbsp;&nbsp;<a href="#k081">8.1 Sada registrů</a></p>
<p>&nbsp;&nbsp;&nbsp;<a href="#k082">8.2 Příznakový registr</a></p>
<p>&nbsp;&nbsp;&nbsp;<a href="#k083">8.3 Adresovací režimy</a></p>
<p><a href="#k09">9. Instrukční sada čipů Motorola 68000</a></p>
<p>&nbsp;&nbsp;&nbsp;<a href="#k091">9.1 Tabulka instrukcí</a></p>
<p>&nbsp;&nbsp;&nbsp;<a href="#k092">9.2 Podmínky v&nbsp;instrukcích Bcc a DBcc</a></p>
<p>&nbsp;&nbsp;&nbsp;<a href="#k093">9.3 Vybrané instrukce</a></p>
<p><a href="#k10">10. Další vývoj řady 68000</a></p>
<p><a href="#k11">11. Aplikace čipů řady m68k v&nbsp;osobních počítačích a pracovních stanicích</a></p>
<p><a href="#k12">12. Sinclair QL</a></p>
<p><a href="#k13">13. Apple Lisa</a></p>
<p><a href="#k14">14. Atari řady ST</a></p>
<p>&nbsp;&nbsp;&nbsp;<a href="#k141">14.1 Atari 520 ST</a></p>
<p>&nbsp;&nbsp;&nbsp;<a href="#k142">14.2 Atari 260 ST a Atari 130 ST</a></p>
<p>&nbsp;&nbsp;&nbsp;<a href="#k143">14.3 Atari 1040 STF a Atari 1040 STFM</a></p>
<p>&nbsp;&nbsp;&nbsp;<a href="#k144">14.4 Atari Mega ST</a></p>
<p><a href="#k15">15. Osobní počítače Amiga</a></p>
<p>&nbsp;&nbsp;&nbsp;<a href="#k151">15.1 Amiga 1000</a></p>
<p>&nbsp;&nbsp;&nbsp;<a href="#k152">15.2 Amiga 500</a></p>
<p>&nbsp;&nbsp;&nbsp;<a href="#k153">15.3 Amiga 2000</a></p>
<p>&nbsp;&nbsp;&nbsp;<a href="#k154">15.4 Amiga 3000</a></p>
<p>&nbsp;&nbsp;&nbsp;<a href="#k155">15.5 Amiga 1200</a></p>
<p>&nbsp;&nbsp;&nbsp;<a href="#k156">15.6 Amiga 4000</a></p>
<p>&nbsp;&nbsp;&nbsp;<a href="#k157">15.7 Original Amiga Chipset</a></p>
<p>&nbsp;&nbsp;&nbsp;<a href="#k158">15.8 Enhanced Chip Set</a></p>
<p>&nbsp;&nbsp;&nbsp;<a href="#k159">15.9 Advanced Graphics Architecture</a></p>
<p><a href="#k16">16. Osobní počítače Macintosh</a></p>
<p><a href="#k17">17. Pracovní stanice Sun-1</a></p>
<p><a href="#k18">18. Sega Mega Drive</a></p>
<p><a href="#k19">19. Podpůrná role v&nbsp;Atari Jaguaru a Sega Saturn</a></p>
<p><a href="#k20">20. Odkazy na Internetu</a></p>



<p><a name="k01"></a></p>
<h2 id="k01">1. Čtyřicet let existence slavných mikroprocesorů řady Motorola 68000</h2>

<p>Rok 2019 nám přinesl v&nbsp;oblasti informatiky hned několik kulatých
výročí. Již v&nbsp;předchozích článcích jsme si připomněli <a
href="https://www.root.cz/clanky/tricet-let-od-vydani-revolucniho-turbo-pascalu-5-5/">třicetileté
výročí vzniku Turbo Pascalu</a>, <a
href="https://www.root.cz/clanky/the-future-s-bright-the-future-s-cobol/">šedesátiny
programovacího jazyka COBOL</a> a <a
href="https://www.root.cz/clanky/sedmdesatiny-assembleru-lidsky-citelny-strojovy-kod/">sedmdesát
let od vzniku assemblerů</a>. <a
href="https://www.phoronix.com/scan.php?page=news_item&px=GCC-11-Dropping-CC0">Nedávné
oznámení týmu</a>, který se stará o <a href="https://gcc.gnu.org/">projekt
GCC</a> o tom, že dojde ke zrušení podpory některých starších
mikroprocesorových architektur, nám nepřímo připomněl další výročí &ndash;
letos totiž uběhlo takřka neuvěřitelných čtyřicet let od vzniku legendárních
mikroprocesorů řady <a href="http://www.cpu-world.com/CPUs/68000/">Motorola
68000</a> (zkráceně se celá řada označuje <i>m68k</i>; tuto zkratku budeme
v&nbsp;dnešním článku používat).</p>

<img src="http://i.iinfo.cz/images/394/pc146-1.png" width="450" height="439" alt=" " />
<p><i>Obrázek 1: 16/32bitový mikroprocesor Motorola Motorola 68000 patří mezi
typické zástupce architektury CISC s&nbsp;téměř ortogonální instrukční sadou,
mnoha adresovacími režimy a (na CISC) poměrně velkou sadou pracovních registrů
(rozdělených na registry datové a adresové). Jednalo se o jeden
z&nbsp;nejúspěšnějších 16/32bitových mikroprocesorů vůbec.</i></p>

<p>První série těchto mikroprocesorů skutečně vznikly již v&nbsp;roce 1979,
ovšem architektura Motorola 68000 v&nbsp;některých ohledech předběhla svoji
dobu a do značné míry určovala a ovlivňovala vývoj IT jak v&nbsp;osmdesátých
letech minulého století, tak i v&nbsp;letech devadesátých (minimálně
v&nbsp;první polovině). Většina přelomových osobních mikropočítačů &ndash;
s&nbsp;výjimkou IBM PC &ndash; totiž byla na čipech s&nbsp;architekturou m68k
postavena, což platí zejména pro mikropočítače řady <i>Atari ST</i>,
<i>Amiga</i> a <i>Macintosh</i> (ovšem například i <i>Apple Lisa</i> či
<i>Sinclair QL</i>, což již nebyly tak úspěšné stroje). Nesmíme ovšem
zapomenout ani na pracovní stanice, zejména na <i>Sun-1</i> a <i>IRIS 1000</i>.
Ovšem jádra postavená nad m68k byla používána i později, a to jak
v&nbsp;oblasti výkonných mikrořadičů, tak i čipů určených pro PDA a mobilní
telefony či pro programovatelné grafické kalkulačky společnosti Texas
Instruments. Tyto čipy jsme mohli najít i v&nbsp;laserových tiskárnách a
v&nbsp;herních konzolích. A v&nbsp;neposlední řadě se jednalo o mikroprocesory,
které se velmi snadno programovaly v&nbsp;assembleru; snadnost programování
vynikne zejména při porovnání s&nbsp;konkurenční platformou 80x86.</p>

<a href="http://i.iinfo.cz/images/419/pc7702.jpg"><img src="http://i.iinfo.cz/images/419/pc7702-prev.jpg" alt="pc7702" height="257" width="370" /></a>
<p><i>Obrázek 2: Mikroprocesor Motorola 68030 (což je již čistě 32bitový čip)
na základní desce desce osobního počítače Macintosh Color Classic.</i></p>



<p><a name="k02"></a></p>
<h2 id="k02">2. Od osmibitových mikroprocesorů Motorola 6800 k&nbsp;16/32bitovým čipům řady 68000</h2>

<p>Historie mikroprocesorů Motorola 68000 začala vlastně již vznikem čistě
osmibitového čipu <i>MC6800</i> pocházejícího z&nbsp;roku 1974 (konkurenční
<i>MOS 6502</i> vytvořený mj.&nbsp;i inženýry pracujícími právě na 6800, přišel
na trh až o rok později), který byl následovaný poněkud méně známými čipy
<i>MC6801</i> a <i>MC6802</i>. Jednalo se o osmibitové mikroprocesory (poslední
dva čipy jsou již mikrořadiče), jejichž programátorský model se v&nbsp;mnoha
ohledech odlišoval například od konkurenčních čipů Intel 8008, Intel 8080 či
Zilog Z80. Osmibitové čipy Motorola totiž měly jen velmi omezený počet
pracovních registrů &ndash; pouze dva osmibitové akumulátory pojmenované
<strong>A</strong> a <strong>B</strong> a plně šestnáctibitový index registr
<strong>X</strong>, které byly doplněny o ukazatel na vrchol zásobníku
<strong>SP</strong>, programový čítač <strong>PC</strong> a samozřejmě i
stavový registr (jedním z&nbsp;mála mikroprocesorů bez stavového registru a
příznakových bitů je MIPS, jenž má ovšem naprosto odlišnou architekturu).</p>

<a href="http://i.iinfo.cz/images/596/pc7703.jpg"><img src="http://i.iinfo.cz/images/596/pc7703-prev.jpg" alt="pc7703" height="244" width="370" /></a>
<p><i>Obrázek 3: Osobní mikropočítač Atari 520 ST postavený na 32bitových
mikroprocesorech řady Motorola 68000.</i></p>

<p>Volba omezeného počtu pracovních registrů je vlastně logická, především když
si uvědomíme, že v&nbsp;polovině sedmdesátých let minulého století byla cena
každého tranzistoru vytvořeného na čipu o několik řádů vyšší, než je tomu dnes.
Navíc byly mikroprocesory relativně pomalé při porovnání s&nbsp;dobou přístupu
do operační paměti (dokonce tak pomalé, že se v&nbsp;některých domácích
mikropočítačích mikroprocesor vcelku bez problémů dělil o datovou a adresovou
sběrnici s&nbsp;grafickým řadičem). Z&nbsp;tohoto důvodu mělo význam, aby
mikroprocesory měly pouze malý počet registrů (nižší cena a větší výtěžnost) a
aby obsahovaly relativně složité instrukce <a
href="https://www.root.cz/clanky/mikroprogramove-radice-a-mikroprogramovani/">realizované
mikroprogramovým řadičem</a> (ten je totiž &ndash; když celou problematiku
značně zjednodušíme &ndash; tvořen maskou/pamětí typu ROM, kde je cena za bit
mnohem nižší, než v&nbsp;případě statické paměti typu RAM).</p>

<img src="http://i.iinfo.cz/images/600/pc80-1.png" alt="pc80" height="146" width="234" />
<p><i>Obrázek 4: Legendární počítač Amiga 500 obsahující čipset OCS a oblíbený
mikroprocesor Motorola 68000, taktovaný na 7,14 MHz. V základní konfiguraci byl
tento počítač osazen již 512 KB paměti, jež byla rozšiřitelná na 32 MB (Fast
RAM). Naproti tomu byl model Amiga 500 Plus osazen 1 MB s&nbsp;možností
rozšíření Chip RAM na 2 MB a Fast RAM až na 32 MB.</i></p>

<p><div class="rs-tip-major">Poznámka: přesně opačnou cestou se později vydaly
mikroprocesory s&nbsp;architekturou RISC, které naopak mají počet registrů
mnohonásobně vyšší, ovšem instrukční sada je omezena většinou jen na ty
instrukce, které se provedou v&nbsp;počtu cyklů odpovídajících počtu řezů
instrukční pipeline. Čipy RISC ovšem vznikly na základě odlišných požadavků a
odlišných technologických parametrů.</div></p>

<a href="http://i.iinfo.cz/images/622/gui0307.jpg"><img src="http://i.iinfo.cz/images/622/gui0307-prev.jpg" width="370" height="164" alt=" " /></a>
<p><i>Obrázek 5: Pracovní stanice Sun-1 vybavená buď čipem Motorola 68000 nebo
68010.</i></p>



<p><a name="k03"></a></p>
<h2 id="k03">3. Mikroprocesor Motorola MC6800 z&nbsp;pohledu programátora</h2>

<p>Z&nbsp;pohledu programátora se Motorola MC6800 vyznačovala malým počtem
pracovních registrů, instrukcemi podporujícími několik adresních režimů
(typicky pět) a relativně komplikovanou instrukční sadou, v&nbsp;níž byl jedním
z&nbsp;operandů akumulátor. Podívejme se ještě jednou na seznam registrů
dostupných na osmibitové platformě M6800:</p>

<table>
<tr><th>Označení</th><th>Šířka</th><th>Název registru </th><th>Význam registru</th></tr>
<tr><td>A  </td><td>8 b </td><td>accumulator A  </td><td>první universální pracovní registr</td></tr>
<tr><td>B  </td><td>8 b </td><td>accumulator B  </td><td>druhý universální pracovní registr</td></tr>
<tr><td>X  </td><td>16 b</td><td>index register </td><td>používán při adresování operandů</td></tr>
<tr><td>PC </td><td>16 b</td><td>program counter</td><td>používán při adresování instrukcí</td></tr>
<tr><td>SP </td><td>16 b</td><td>stact pointer  </td><td>použit při operacích se zásobníkem</td></tr>
<tr><td>CCR</td><td>6 b </td><td>condition code register</td><td>obsahuje příznakové bity</td></tr>
</table>

<img src="http://i.iinfo.cz/images/212/pc132-7.png" width="330" height="214" alt=" " />
<p><i>Obrázek 6: Struktura mikroprocesoru MC6800<br />
(Zdroj: Wikipedia)</i></p>

<p>Akumulátory <strong>A</strong> a <strong>B</strong> jsou použity u většiny
aritmetických a logických operací, protože tvoří vždy první (nebo jediný)
operand a současně se do nich ukládá i výsledek operace. Jedinou
&bdquo;asymetrii&ldquo; mezi těmito registry můžeme najít u instrukcí
<strong>ABA</strong> (A=A+B), <strong>CBA</strong> (A-B) a <strong>SBA</strong>
(A=A-B), kde je registr <strong>A</strong> vždy prvním operandem a současně se
do něj ukládá (kromě instrukce <strong>CBA</strong>) i výsledek operace; dále
pak u instrukcí <strong>DAA</strong> (korekce při BCD sčítání) a
<strong>TAP</strong> společně s&nbsp;<strong>TPA</strong> (přesun mezi
akumulátorem a příznakovým registrem), které pracují pouze s&nbsp;akumulátorem
<strong>A</strong>. Indexový registr je použit při adresování druhého operandu
mnoha instrukcí, jeho hodnotu je taktéž možné inkrementovat, dekrementovat,
uložit či načíst z&nbsp;paměti a porovnat s&nbsp;dvoubajtovou konstantou.
Příznakový registr <strong>CCR</strong> obsahuje následující jednobitové
příznaky:</p>

<table>
<tr><th>Příznak</th><th>Název</th><th>Význam</th></tr>
<tr><td>H</td><td>halfcarry</td><td>přetečení ze 3. do 4. bitu (použito při BCD aritmetice)</td></tr>
<tr><td>I</td><td>interrupt</td><td>příznak povolení či zákazu přerušení</td></tr>
<tr><td>N</td><td>negative </td><td>příznak operace se záporným výsledkem</td></tr>
<tr><td>Z</td><td>zero     </td><td>příznak operace s&nbsp;nulovým výsledkem</td></tr>
<tr><td>V</td><td>overflow </td><td>(přeplnění) přetečení ze 6. do 7. (znaménkového) bitu</td></tr>
<tr><td>C</td><td>carry    </td><td>přetečení ze 7. bitu (přenos do vyššího řádu)</td></tr>
</table>

<p>Příznakové bity a jejich kombinace jsou použity u 14 podmíněných relativních
skoků.</p>

<img src="http://i.iinfo.cz/images/212/pc132-4.jpg" width="308" height="102" alt=" " />
<p><i>Obrázek 7: Osmibitový mikroprocesor Motorola MC6800.</i></p>

<img src="http://i.iinfo.cz/images/212/pc132-5.png" width="220" height="136" alt=" " />
<p><i>Obrázek 8: Další fotografie osmibitového mikroprocesoru Motorola MC6800<br />
(Zdroj: Wikipedia).</i></p>



<p><a name="k04"></a></p>
<h2 id="k04">4. Další vývoj osmibitové řady Motorola 6800</h2>

<p>Po vzniku osmibitového mikroprocesoru <i>MC6800</i> vytvořila firma Motorola
dvě další varianty tohoto čipu, které se některými svými vlastnostmi blížily
skutečným mikrořadičům. Prvním z&nbsp;těchto čipů byl <i>MC6802</i> z&nbsp;roku
1977, který obsahoval kromě vlastního řadiče a CPU i 128 bajtů paměti RAM,
interní oscilátor (nemusel se připojovat externí zdroj hodinových signálů,
pouze 4 MHz krystal) a spolu s&nbsp;čipem <i>MC6846</i> (2kB paměti ROM,
osmibitový obousměrný port a časovač) bylo možné vytvořit jednoduchý dvoučipový
mikropočítač, což se již v&nbsp;mnoha ohledech blížilo ke klasickému
mikrořadiči. Následoval čip <i>MC6801</i> (číslování je pravda poněkud
neobvyklé), který měl taktéž 128 bajtů paměti RAM, navíc však na tomto čipu
byla přítomna i paměť ROM s&nbsp;kapacitou 2 kB, šestnáctibitový časovač,
sériový port a 31 programovatelných I/O linek. Jednalo se o jeden
z&nbsp;prvních mikroprocesorů (nebo vlastně už mikrořadičů), u nichž bylo možné
oba osmibitové akumulátory <strong>A</strong> a <strong>B</strong> spojit do
jednoho šestnáctibitového akumulátoru <strong>D</strong>.</p>

<a href="http://i.iinfo.cz/images/212/pc132-8.png"><img src="http://i.iinfo.cz/images/212/pc132-8-prev.png" width="251" height="270" alt=" " /></a>
<p><i>Obrázek 9: Interní struktura mikrořadičů M68HC05 popsaných
v&nbsp;následujícím textu.<br />
(Zdroj: Freescale Semiconductor, Ltd. MC68HC05B6/D Rev. 4.1 08/2005)</i></p>



<p><a name="k041"></a></p>
<h3 id="k041">4.1 Mikrořadič 68HC05</h3>

<p>Ovšem tento čip (s&nbsp;cca 35000 tranzistory) byl poměrně drahý a proto se
používal pouze v&nbsp;automobilovém průmyslu a nikoli ve spotřební elektronice.
Firma Motorola proto tento čip poměrně podstatným způsobem zjednodušila a
začala ho nabízet pod novým označením <i>MC6805</i>. Od tohoto mikrořadiče je
již malý krůček k&nbsp;integrovanému obvodu <i>68HC05</i>, jímž se budeme
zabývat v&nbsp;následujícím textu. Jak jsme si již řekli, jedná se o
zjednodušenou variantu čipu <i>MC6801</i>, což v&nbsp;tomto kontextu
mj.&nbsp;znamená, že se počet registrů zmenšil na pět (je použit jen jeden
osmibitový akumulátor), indexový registr má šířku pouze osm bitů a taktéž čítač
instrukcí má sníženou šířku na 13 bitů, protože paměť nainstalovaná na
mikrořadiči má menší kapacitu než teoreticky dosažitelných 64 kB:</p>

<table>
<tr><th>Označení</th><th>Šířka</th><th>Název registru </th><th>Význam registru</th></tr>
<tr><td>A  </td><td>8 b </td><td>accumulator A  </td><td>jediný universální pracovní registr</td></tr>
<tr><td>X  </td><td>8 b </td><td>index register </td><td>používán při adresování operandů</td></tr>
<tr><td>PC </td><td>16 b (13 použito)</td><td>program counter</td><td>používán při adresování instrukcí</td></tr>
<tr><td>SP </td><td>16 b</td><td>stact pointer  </td><td>použit při operacích se zásobníkem</td></tr>
<tr><td>CCR</td><td>5 b </td><td>condition code register</td><td>obsahuje příznakové bity</td></tr>
</table>

<a href="http://i.iinfo.cz/images/212/pc132-9.png"><img src="http://i.iinfo.cz/images/212/pc132-9-prev.png" width="257" height="270" alt=" " /></a>
<p><i>Obrázek 10: Základní zapojení mikrořadiče M68HC05.<br />
(Zdroj: Freescale Semiconductor, Ltd. MC68HC05B6/D Rev. 4.1 08/2005)</i></p>

<p>Instrukční soubor se taktéž v&nbsp;některých ohledech odlišoval od původního
mikroprocesoru <i>MC6800</i>. Zejména byla přidána instrukce pro celočíselné
násobení (X:A = A&times;X) trvající 11 cyklů a navíc se objevily instrukce
(podobné instrukcím známým z&nbsp;<i>MCS-51</i>), které umožňovaly přímou
manipulaci s&nbsp;jednotlivými bity uloženými v&nbsp;prvních 256 bajtech
paměti: <strong>BSET</strong> (bit set), <strong>BCLR</strong> (bit clear),
<strong>BRSET</strong> (branch if bit is set) a <strong>BRCLR</strong> (branch
if bit is clear). Taktéž možnosti adresování byly poněkud odlišné: bylo možné
provádět přímé adresování prvních 256 bajtů, rozšířené adresování (16 bitů
adresy), adresování přes index registr a adresování přes index registr a
osmibitový či šestnáctibitový posun (offset). Všechny mikrořadiče Motoroly jsou
postaveny na von Neumannově architektuře, tj.&nbsp;mají pouze jeden adresový
prostor, do nějž je mapována jak paměť RAM, tak i paměť ((E)P)ROM a
popř.&nbsp;i elektricky mazatelná paměť EEPROM.</p>

<a href="http://i.iinfo.cz/images/212/pc132-10.png"><img src="http://i.iinfo.cz/images/212/pc132-10-prev.png" width="370" height="242" alt=" " /></a>
<p><i>Obrázek 11: Instrukční sada mikrořadiče M68HC05.<br />
(Zdroj: Freescale Semiconductor, Ltd. MC68HC05B6/D Rev. 4.1 08/2005)</i></p>

<p>Základní model procesoru <i>68HC05</i> má na jediném čipu 176 bajtů RAM,
5936 bajtů ROM, 256 bajtů EEPROM, tři osmibitové I/O porty, šestnáctibitový
čítač/časovač, sériové rozhraní SCI, jeden osmibitový A/D převodník a konečně
modul pro PWM (pulsní šířkovou modulaci). Existovaly však i další varianty
tohoto procesoru, z&nbsp;nichž některé měly až 32 kB ROM či EPROM, větší
kapacitu paměti RAM, nainstalovanou rutinu ve firmware, která umožňovala
komunikaci s&nbsp;PC přes sériový port (později se tato rutina vyvinula ve
známé <i>BUFFALO</i>) atd. Bližší informace o tomto mikrořadiči i o dalších
řadách <i>68HC08</i> a <i>68HC11</i> si řekneme v&nbsp;navazující části
seriálu.</p>

<a href="http://i.iinfo.cz/images/57/pc133-6.png"><img src="http://i.iinfo.cz/images/57/pc133-6-prev.png" width="276" height="270" alt=" " /></a>
<p><i>Obrázek 12: Zapojení pinů osmibitového mikrořadiče 68HC08.<br />
(Zdroj: Technical Data &ndash; MC68HC08AB16A, Freescale Semiconductor)</i></p>



<p><a name="k042"></a></p>
<h3 id="k042">4.2 Mikrořadič 68HC08</h3>

<p>Dalším osmibitovým mikrořadičem, který byl navržen firmou <i>Motorola</i>,
je mikrořadič nesoucí označení <i>68HC08</i>. Jedná se o v&nbsp;mnoha směrech
vylepšenou variantu původního mikrořadiče <i>68HC05</i>, který svým uživatelům
nabízel jak větší množství vstupně-výstupních portů, více časovačů a
osmikanálový analogově-digitální převodník, tak i rozšířenou kapacitu pamětí
ROM a RAM. Došlo i ke změně v&nbsp;konfiguraci registrů a rozšíření instrukční
sady tohoto mikrořadiče &ndash; zejména byly přidány nové adresní režimy, které
umožňovaly lépe využít zvětšenou kapacitu pamětí ROM a RAM. V&nbsp;následující
tabulce jsou vypsány všechny registry centrální procesorové jednotky, které
mohly být využity při programování v&nbsp;assembleru. Povšimněte si především
toho, že došlo k&nbsp;rozšíření původně osmibitového indexového registru
<strong>X</strong> na šestnáctibitový registr <strong>H:X</strong>, jehož obě
osmibitové části lze zpracovávat odděleně. Taktéž se rozšířila bitová šířka
registrů <strong>PC</strong> a <strong>SP</strong> na plných šestnáct bitů,
zatímco u mikrořadiče <i>68HC05</i> měl <strong>PC</strong> měnitelných pouze
13 spodních bitů a <strong>SP</strong> dokonce jen 6 spodních bitů:</p>

<table>
<tr><th>Označení</th><th>Šířka (b)</th><th>Využito bitů</th><th>Název registru </th><th>Význam registru</th></tr>
<tr><td>A  </td><td> 8</td><td> 8</td><td>accumulator A  </td><td>jediný universální pracovní registr</td></tr>
<tr><td>H:X</td><td>16</td><td>16</td><td>index register </td><td>používán při adresování operandů</td></tr>
<tr><td>PC </td><td>16</td><td>16</td><td>program counter</td><td>používán při adresování instrukcí</td></tr>
<tr><td>SP </td><td>16</td><td>16</td><td>stact pointer  </td><td>použit při operacích se zásobníkem</td></tr>
<tr><td>CCR</td><td> 8</td><td> 6</td><td>condition code register</td><td>obsahuje příznakové bity</td></tr>
</table>

<a href="http://i.iinfo.cz/images/57/pc133-8.png"><img src="http://i.iinfo.cz/images/57/pc133-8-prev.png" width="364" height="270" alt=" " /></a>
<p><i>Obrázek 13: Instrukční sada mikrořadiče 68HC08.<br />
(Zdroj: Technical Data &ndash; MC68HC08AB16A, Freescale Semiconductor)</i></p>



<p><a name="k05"></a></p>
<h2 id="k05">5. Kam dál? Vytvořit nejvýkonnější osmibitový čip či přejít do 32bitové oblasti?</h2>

<p>Po vzniku a relativně úspěšných prodejích čipů <i>MC6800/6801/6802</i> se
vedení společnosti <i>Motorola</i> rozhodlo rozdělit další vývoj svých
programovatelných čipů na dvě části. První skupina vývojářů se soustředila na
vývoj zcela nové generace mikroprocesorů &ndash; jednalo se o později slavnou
řadu <i>68000 (m68k)</i>, jejíž tvůrci vlastně zcela přeskočili generaci čistě
šestnáctibitových procesorů, protože čipy <i>Motorola 68000</i> byly
v&nbsp;mnoha ohledech 32bitovými mikroprocesory. Druhá skupina vývojářů mezitím
pracovala na novém typu osmibitového mikroprocesoru, který převzal mnoho svých
vlastností jak z&nbsp;původního procesoru <i>MC6800</i>, tak i
z&nbsp;konkurenčního čipu <i>MOS 6502</i> (zde se konstruktéři nechali
&bdquo;inspirovat&ldquo; především nultou stránkou paměti a jejím efektivním
adresováním; díky tomu je možné MOS 6502 považovat za čip s&nbsp;256 pracovními
registry :-).</p>

<p><div class="rs-tip-major">Poznámka: Motorola 68000 se někdy označuje jako
16/32bitový mikroprocesor. Je tomu tak z&nbsp;toho důvodu, že pracovní registry
i celá instrukční sada byly plnohodnotně 32bitové, ovšem interní datové
sběrnice i ALU měly šířku jen 16 bitů. I externí datová sběrnice měla šířku
pouze 16 bitů, což však nehraje příliš velkou roli v&nbsp;posuzování bitové
šířky procesoru, protože například čip Intel 8088 byl externě jen osmibitový a
Intel 386SX externě 16bitový, i když se interně jednalo o plně 16bitové
resp.&nbsp;32bitové mikroprocesory. Ovšem z&nbsp;pohledu programátorů byla
Motorola 68000 32bitovým mikroprocesorem; jediné omezení měla adresová sběrnice
&ndash; 24 bitů (tedy 16MB, což ovšem v&nbsp;době vzniku tohoto čipu byla
nepředstavitelně obrovská hodnota).</div></p>

<p>Mikroprocesory řady 68000 na škále CISC&rarr;RISC:</p>

<pre>
    Complex/                                                           Simple/
      CISC______________________________________________________________RISC
      |                                                         14500B*    |
4-bit |                                                    *Am2901         |
      |                                   *4004                            |
      |                                *4040                               |
8-bit |                                     6800,650x         *1802        |
      |                       8051*  *  *8008   *    SC/MP                 |
      |                              Z8    *         *    *F8              |
      |                F100-L*   8080/5  2650                              |
      |                             *       *NOVA        *  *PIC16x        |
      |          MCP1600*   *Z-80         *6809    IMS6100                 |
16-bit|          *Z-280           *PDP11             80C166*  *M17         |
      |                      *8086    *TMS9900                             |
      |                 *Z8000          *65816                             |
      |                *56002                                              |
      |            32016*   *<strong>68000</strong> ACE HOBBIT  Clipper      R3000          |
32-bit|432           96002 *<strong>68020</strong>    *   *  *  *   *AMD 29000 *   *ARM     |
      | *         *VAX * 80486 <strong>68040</strong> *PSC i960    *SPARC         *SH       |
      |          Z80000*    *  *    TRON48    PA-RISC                      |
      |    PPro  Pent*    -- T9000 -*-------     *    *88100               |
      | *    *    -- 860 -*--*-----            *     *88110                |
64-bit|Rekurs         POWER PowerPC   *        CDC6600     *R4000          |
      |            x86-64*   *620 U-SPARC *     *R8000         *Alpha      |
      |     ------- IA-64 -------      R10000                              |
      CISC______________________________________________________________RISC
</pre>



<p><a name="k06"></a></p>
<h2 id="k06">6. Nejvýkonnější osmibitový mikroprocesor</h2>

<p>Výsledkem těchto snah byl s&nbsp;velkou pravděpodobností nejvýkonnější
osmibitový mikroprocesor, který byl kdy vyroben. Jednalo se o procesor nazvaný
<i>MC6809</i>, který programátorům nabízel několik v&nbsp;té době poměrně
unikátních vlastností, například téměř zcela ortogonální instrukční sadu
(samozřejmě se jednalo o procesor s&nbsp;architekturou <i>CISC</i>), dvojici
šestnáctibitových index registrů či o dva ukazatele na vrchol zásobníku ideální
například pro implementaci programovacího jazyka <i>Forth</i>. Tento
mikroprocesor sice programátorům ve své instrukční sadě nabízel
&bdquo;pouze&ldquo; 59 instrukcí, ovšem vzhledem k&nbsp;velkému množství
adresovacích režimů a ortogonalitě instrukční sady dokázal provádět všechny
instrukce původního čipu <i>MC6800</i> (78 instrukcí) a samozřejmě i vykonávat
mnohé další operace.</p>

<a href="http://i.iinfo.cz/images/212/pc132-1.jpg"><img src="http://i.iinfo.cz/images/212/pc132-1-prev.jpg" width="370" height="241" alt=" " /></a>
<p><i>Obrázek 14: Mikroprocesor Motorola MC6809.</i></p>

<p>Pro zajímavost jsou v&nbsp;následující tabulce vypsány některé základní
vlastnosti &bdquo;programátorského modelu&ldquo; osmibitových mikroprocesorů a
mikrořadičů přímo či nepřímo odvozených od původního čipu <i>MC6800</i> (D je
označení pro double accumulator, 16bitový akumulátor vytvořený z&nbsp;dvojice
osmibitových akumulátorů A a B):</p>

<table>
<tr><th>Čip</th><th>Typ</th><th>Akumulátor(y) </th><th>D=A+B (16b)</th><th>Index registr(y)</th><th>Čítač instrukcí</th><th>Zásobníkové registry</th><th>Spec. registry</th></tr>
<tr><td>Motorola MC6800</td><td>CPU</td><td>A (8b), B (8b)</td><td>ne</td><td>X (16b)</td><td>PC (16b)</td><td>SP (16b)</td><td>CCR (6b)</td></tr>
<tr><td>Motorola MC6809</td><td>CPU</td><td>A (8b), B (8b)</td><td>ano</td><td>X (16b), Y (16b)</td><td>PC (16b)</td><td>S (16b), U (16b)</td><td>CCR (8b), DP (8b)</td></tr>
<tr><td>Motorola 68HC05</td><td>MCU</td><td>A (8b)</td><td>ne </td><td>X (8b)</td><td>PC (13b)</td><td>SP (16b)</td><td>CCR (5b)</td></tr>
<tr><td>Motorola 68HC08</td><td>MCU</td><td>A (8b)</td><td>ne </td><td>H:X (16b)</td><td>PC (16b)</td><td>SP (16b)</td><td>CCR (6b)</td></tr>
<tr><td>Motorola 68HC11</td><td>MCU</td><td>A (8b), B (8b)</td><td>ano</td><td>X (16b), Y (16b)</td><td>PC (16b)</td><td>SP (16b)</td><td>CCR (8b)</td></tr>
<tr><td>MOS 6502</td><td>CPU</td><td>A (8b)</td><td>ne </td><td>X (8b), Y (8b)</td><td>PC (16b)</td><td>S (8b)</td><td>P (7b)</td></tr>
</table>

<p>Jak původní mikroprocesor <i>MC6800</i>, tak i konkurenční čip <i>MOS
6502</i> obsahoval speciální adresní režimy, s&nbsp;jejichž pomocí bylo možné
přistupovat k&nbsp;prvním 256 bajtům operační paměti, a to rychlejším způsobem,
než v&nbsp;případě použití plné 16bitové adresy (navíc byly instrukce i o jeden
bajt kratší, což nebylo v&nbsp;dobách počítačů s&nbsp;maximálně 64 kB RAM
nezanedbatelné). Konstruktéři mikroprocesoru <i>MC6809</i> tuto možnost
zachovali a navíc speciální osmibitové adresní režimy rozšířili o registr
nazvaný <strong>DP</strong> (zkratka <i>Direct Page</i>), kterým bylo možné
vybrat jakoukoli stránku v&nbsp;rámci paměťového prostoru 64 kB, kterou bylo
následně možné použít v&nbsp;součinnosti s&nbsp;osmibitovou adresou (důležité
je, že se neprovádělo časově náročné sčítání dvou adres, nejedná se o obdobu
neblahého adresování typu <i>segment:offset</i>, kterým nás oblažila firma
Intel :-). Nově přidána byla taktéž instrukce umožňující provést vynásobení
dvou osmibitových operandů. Hardwarová násobička přitom nebyla u osmibitových
mikroprocesorů příliš častým příslušenstvím, protože její implementace zabírala
příliš mnoho cenné plochy čipu (počet tranzistorů na čipu je přímo úměrný jeho
ploše a nepřímo úměrný použité technologii litografie).</p>

<a href="http://i.iinfo.cz/images/357/pc6604.png"><img src="http://i.iinfo.cz/images/357/pc6604-prev.png" width="206" height="270" alt="pc6604" /></a>
<p><i>Obrázek 15: Herní konzole Vectrex s&nbsp;mikroprocesorem Motorola 6809
(jedná se o 3D model, nikoli o skutečnou fotografii).</i></p>

<p>Zajímavé a i v&nbsp;dnešní době poněkud neobvyklé bylo též přidání druhého
ukazatele na vrchol zásobníku <strong>U</strong>. To umožňovalo jak rychlé
přepínání mezi různými procesy (operační systém &rarr; uživatelský program,
uživatelský program &rarr; obslužná přerušovací rutina), tak i například
snadnou implementaci interpretru programovacího jazyka <i>Forth</i>, který
dvojici zásobníků používá. Vzhledem k&nbsp;tomu, že řadič i aritmeticko-logická
jednotka mikroprocesoru <i>MC6809</i> byly ručně optimalizovány (šlo o možná
poslední procesor typu <i>CISC</i>, jehož interní struktura byla
&bdquo;zadrátována&ldquo; bez použití mikrokódu), jednalo se o velmi rychlý
procesor, a to i v&nbsp;případě, že byl použit relativně pomalý zdroj
hodinového signálu &ndash; původní <i>MC6809</i> měl maximální hodinovou
frekvenci rovnu 1MHz, model <i>MC68A09</i> 1,5 MHz (právě tento model byl
použit v&nbsp;herní konzoli <i>Vectrex</i>) a konečně model <i>MC68B09</i> mohl
být taktován hodinovým signálem o frekvenci až 2 MHZ.</p>

<p>Z&nbsp;mnoha pohledů se tak jednalo o technologicky velmi dobře navržený
mikroprocesor, který však přišel na trh již poměrně pozdě &ndash; v&nbsp;době
nástupu šestnáctibitových a 32bitových čipů (ostatně to samé je možné říci i o
herní konzoli <i>Vectrex</i>, které se &bdquo;podařilo&ldquo; přijít na trh
téměř v&nbsp;době, kdy v&nbsp;USA začala velká krize na trhu s&nbsp;herními
konzolemi i hrami určenými pro tyto konzole). Vzhledem k&nbsp;technologickým
kvalitám <i>6809</i> je poměrně zajímavý a poněkud nepochopitelný fakt, že
mikrořadiče firmy Motorola, zejména pak čipy rodiny <i>68HC11</i>,
<strong>NE</strong>byly založeny na <i>6809</i> ale na starším a ne tak
výkonném čipu <i>MC6800</i>, což je z&nbsp;dnešního pohledu možná poněkud škoda
(například o instrukční sadě <i>68HC11</i> lze říci cokoli, jen ne to, že je
ortogonální a snadno naučitelná).</p>



<p><a name="k07"></a></p>
<h2 id="k07">7. Konec osmibitové éry a vznik legendární řady Motorola 68000</h2>

<p>I přesto, že byl výše zmíněný čip <i>6809</i> pravděpodobně
nejpropracovanějším a nejvýkonnějším osmibitovým mikroprocesorem (a jedním
z&nbsp;posledních čipů optimalizovaných ručně), bylo již v&nbsp;době jeho
uvedení na trh jasné, že éra osmibitových počítačů (nikoli mikrořadičů) je již
za svým zenitem a vývoj bude probíhat v&nbsp;oblasti šestnáctibitových a
32bitových čipů. A právě zde se inženýři ze společnosti Motorola rozhodli, že
vývoj jejich nového čipu bude probíhat odlišným způsobem, než který zvolila
konkurenční firma <i>Intel</i>. <i>Intel</i> se totiž snažil vyrábět do značné
míry kontinuální řadu mikroprocesorů, počítaje osmibitovým procesorem <i>Intel
8008</i>, přes mnohem známější procesory <i>Intel 8080</i> a <i>Intel 8085</i>
až po šestnáctibitový procesor <i>Intel 8086</i>, popř.&nbsp;jeho velmi
úspěšnou variantu <i>Intel 8088</i> se zmenšenou šířkou externí sběrnice, který
byl použit v&nbsp;prvních osobních počítačích IBM PC. Jak architektura, tak i
instrukční sada mikroprocesorové řady <i>x86</i> je vlastně dodnes ovlivněna
snahou o dosažení zpětné kompatibility se stařičkými osmibitovými
mikroprocesory <i>Intel</i> (pro <i>x86-64</i> to platí už jen v&nbsp;malé
míře).</p>

<p>Procesory <i>8086</i> a <i>8088</i>, které z&nbsp;větší části navrhoval
Stephen Morse, navíc obsahují (i díky snahám o kontinualitu vývoje)
šestnáctibitovou interní sběrnici a tudíž i šestnáctibitové adresové i datové
registry, což poměrně zásadním způsobem ovlivnilo například způsob výpočtu
efektivních adres &ndash; jedná se o (nechvalně) známý způsob adresování přes
dvojici šestnáctibitových registrů segment:offset.</p>

<p>Návrh Motoroly 68000 se skutečně v&nbsp;mnoha ohledech lišil od osmibitových
předchůdců. Výsledkem byl totiž (z&nbsp;pohledu programátora, nikoli nutně
interně) plně 32bitový mikroprocesor s&nbsp;do značné míry ortogonální
instrukční sadou, mnoha adresovacími režimy a s&nbsp;relativně velkým množstvím
datových registrů <strong>D0</strong> až <strong>D7</strong> i adresových
registrů <strong>A0</strong> až <strong>A7</strong>, z&nbsp;nichž každý měl
šířku plných 32bitů. Což byl velmi podstatný rozdíl oproti omezeným možnostem
použitým u mikroprocesorů <i>Intel</i> řady <i>x86</i>, kde se sada registrů i
způsob adresování musel několikrát změnit (přesněji řečeno rozšiřovat, a to
s&nbsp;použitím prefixů u instrukcí, režimů činnosti procesoru i dalších
adresovacích režimů); nehledě na to, že instrukční sady procesorů <i>Intel</i>
nebyly zpočátku ortogonální, což komplikovalo jak práci programátorů
v&nbsp;assembleru, tak i (a to především) činnost překladačů.</p>

<p>Rozdělení sady všech šestnácti registrů na adresové a datové umožnilo
konstruktérům dosáhnout paralelního zpracování jednotlivých kroků
v&nbsp;instrukci, tj.&nbsp;současně bylo možné provádět nějaký výpočet či
přenos dat a navíc se již mohl měnit obsah adresového registru (operace
provádějící mj.&nbsp;i post-inkrementaci či pre-dekrementaci adresového
registru jsou asi nejlepším příkladem). To, že každý adresový registr měl šířku
32 bitů taktéž znamenalo, že každý z&nbsp;těchto registrů mohl sloužit pro
zápis či čtení obsahu libovolné paměťové buňky v&nbsp;rozsahu 4 GB, i když
fyzicky bylo možné k&nbsp;původnímu mikroprocesoru <i>Motorola 68000</i>
připojit &bdquo;pouze&ldquo; 16 MB RAM (jedná se o jeden z&nbsp;důsledků již
zmíněné dopředné kompatibility &ndash; dobře napsané programy nebylo nutné při
přechodu na modernější typ procesoru měnit). I přes některé nedostatky tohoto
mikroprocesoru (pravděpodobně nejzávažnějším byla u původního typu absence
jednotky pro ochranu paměti &ndash; chráněný režim) byl procesor <i>Motorola
68000</i> použit i u pracovní stanice <i>Sun-1</i>, kterou si popíšeme
v&nbsp;navazujících kapitolách.</p>

<p>Původní <i>Motorola M68000</i> měla maximální hodinovou frekvenci 8 MHz (u
některých počítačů záměrně snižovanou o několik stovek Hz na hodnoty
přesahující 7 MHz) a interně se jednalo o třicetidvoubitový mikroprocesor, na
rozdíl od konkurenčních procesorů <i>Intel 8086</i> a <i>Intel 80286</i>
(procesor obsahoval šestnáctibitové ALU pracující paralelně). Aby se však
snížila celková cena čipu i počítačů, které ho používaly, byla externí datová
sběrnice <i>M68000</i> pouze šestnáctibitová a adresová sběrnice 24bitová, což
jeho tvůrcům umožnilo, aby mikroprocesor obsahoval pouze 64 pinů aniž by se
musely adresy a data multiplexovat (přenášet po jedněch vodičích v&nbsp;časově
oddělených okamžicích).</p>



<p><a name="k08"></a></p>
<h2 id="k08">8. Programátorský model mikroprocesorů m68k</h2>

<p><a name="k081"></a></p>
<h3 id="k081">8.1 Sada registrů</h3>

<p>Z&nbsp;pohledu programátora (používajícího assembler) je programátorský
model mikroprocesorů m68k velmi příjemný na práci. Programátoři měli
k&nbsp;dispozici již výše zmíněné adresové a datové registry s&nbsp;plnou
šířkou 32bitů. K&nbsp;těmto registrům je doplněno několik registrů dalších,
ovšem některé z&nbsp;nich nejsou v&nbsp;uživatelském režimu přístupné:</p>

<table>
<tr><th>Registr</th><th>Šířka</th><th>Význam</th></tr>
<tr><td>D0</td><td>32b</td><td>datový registr D0</td></tr>
<tr><td>...</td><td>...</td><td>...</td></tr>
<tr><td>D7</td><td>32b</td><td>datový registr D7</td></tr>
<tr><td>&nbsp;</td><td>&nbsp;</td><td>&nbsp;</td></tr>
<tr><td>A0</td><td>32b</td><td>adresový registr A0</td></tr>
<tr><td>...</td><td>...</td><td>...</td></tr>
<tr><td>A6</td><td>32b</td><td>adresový registr A6</td></tr>
<tr><td>A7/USP</td><td>32b</td><td>adresový registr A7 resp. User Stack Pointer</td></tr>
<tr><td>&nbsp;</td><td>&nbsp;</td><td>&nbsp;</td></tr>
<tr><td>PC</td><td>32b</td><td>programový čítač</td></tr>
<tr><td>CCR</td><td>8b</td><td>příznakový registr</td></tr>
<tr><td>&nbsp;</td><td>&nbsp;</td><td>&nbsp;</td></tr>
<tr><td>SR</td><td></td><td>status register, v&nbsp;dolních osmi bitech obsahuje CCR, není viditelný v&nbsp;uživatelském režimu</td></tr>
<tr><td>ISP</td><td></td><td>interrupt stack pointer, nedostupné v&nbsp;uživatelském režimu</td></tr>
<tr><td>MSP</td><td></td><td>master stack pointer, nedostupné v&nbsp;uživatelském režimu, až do 68020</td></tr>
</table>

<p><div class="rs-tip-major">Poznámka: již při letmém pohledu na tabulku je
patrné, že se architektura M68000 zcela odlišuje od předchozích architektur
osmibitových mikroprocesorů M6800.</div></p>

<p>Datové registry D0 až D7 je možné používat v&nbsp;jejich původním významu,
tj.&nbsp;pro zpracování 32bitových slov. Kromě toho je ovšem možné je využít
jako bitová pole, osmibitové registry, šestnáctibitové registry nebo dva
sousední registry využít pro 64bitovou operaci. Tyto registry se taktéž
používají ve funkci <i>index registrů</i> při adresování dat uložených
v&nbsp;operační paměti (viz též kapitola s&nbsp;popisem adresovacích
režimů).</p>



<p><a name="k082"></a></p>
<h3 id="k082">8.2 Příznakový registr</h3>

<p>Příznakový registr obsahuje pět příznakových bitů nastavovaných různými
instrukcemi. Zajímavá je existence příznakového bitu <strong>X</strong>, který
je nastavován na stejnou hodnotu jako příznak <strong>C</strong>, ovšem jen u
aritmetických operací. Používá se pro implementaci aritmetických operací se
širšími bitovými šířkami operandů:</p>

<table>
<tr><th>Označení</th><th>Příznak</th><th>Význam</th></tr>
<tr><td>C</td><td>Carry</td><td>přenos</td></tr>
<tr><td>V</td><td>Overflow</td><td>přetečení</td></tr>
<tr><td>Z</td><td>Zero</td><td>příznak nuly</td></tr>
<tr><td>N</td><td>Negative</td><td>příznak záporného výsledku</td></tr>
<tr><td>X</td><td>Extend</td><td>nastaven jako C, ovšem jen u aritmetických operací</td></tr>
</table>



<p><a name="k083"></a></p>
<h3 id="k083">8.3 Adresovací režimy</h3>

<p>Mikroprocesor podporoval velké množství adresovacích režimů, které byly
navrženy takovým způsobem, aby dobře odpovídaly běžným jazykovým konstrukcím,
především práci s&nbsp;poli a s&nbsp;rozeskokovými tabulkami. Díky tomu, že
většina režimů byla podporována všemi instrukcemi, dosahoval celkový počet
dostupných operačních kódů instrukcí hodnoty větší než 1000 (a to byl přitom
počet instrukcí nízký &ndash; jen 56 instrukcí v&nbsp;uživatelském režimu).</p>

<p><div class="rs-tip-major">Poznámka: v&nbsp;příkladech je použito opačné
pořadí operandů, než je zvykem u architektur společnosti Intel.</div></p>

<p>Režim <i>immediate</i> je jednoduchý, protože používá přímo konstantu, která
vystupuje jako jeden z&nbsp;operandů v&nbsp;prováděné instrukci:</p>

<pre>
MOVE.L #1234, D0
</pre>

<p>Přímý režim (<i>direct</i>) používá přímou specifikaci registru, který
vystupuje v&nbsp;roli operandu. Může se jednat jak o datové, tak i o adresové
registry:</p>

<pre>
MOVE.L D1,D0
MOVE.B D1,D0
MOVE.W D1,D0
MOVE.L A1,D0
</pre>

<p>V&nbsp;nepřímém režimu (<i>indirect</i>) je použit adresový registr ve
funkci ukazatele &ndash; samotný operand je načten z&nbsp;paměti:</p>

<pre>
MOVE.L D0,(A1)
</pre>

<p>Existuje několik variant nepřímého režimu. Jedním z&nbsp;nich je režim,
v&nbsp;němž se provede <i>post-inkrementace</i> adresového registru
(=ukazatele) a to podle velikosti operandu (s&nbsp;výjimkou bajtů):</p>

<pre>
MOVE.L (A1)+,D0
</pre>

<p>Podobný režim provádí <i>pre-dekrementaci</i> ukazatele ještě před přístupem
do operační paměti:</p>

<pre>
MOVE.L -(A0),D2
</pre>

<p>V&nbsp;nepřímém režimu lze použít i posun o šestnáctibitovou konstantu
(<i>displacement</i>):</p>

<pre>
MOVE.L (1234,A0),D2
MOVE.L 1234(A0),D2
MOVE.L (1234)(A0),D2
</pre>

<p><div class="rs-tip-major">Poznámka: některé assemblery podporují pouze jeden
z&nbsp;výše uvedených zápisů.</div></p>

<p>Další režim využívá nepřímé adresování <i>s&nbsp;index registrem</i> (což je
libovolný datový či adresový registr):</p>

<pre>
MOVE.L #10,(x,A0,D0.W)
MOVE.L #10,(x,A0,A1.W)
</pre>

<p>Popř.&nbsp;lze adresu doplnit o velikost (scale) v&nbsp;rozsahu 1, 2, 4 a
8:</p>

<pre>
MOVE.L #10,(x,A0,D0.L*scale)
MOVE.L #10,(x,A0,A1.L*scale)
</pre>

<p>Adresovací režim s&nbsp;krátkým ukazatelem:</p>

<pre>
MOVE.L #10, 1234.W
MOVE.L #10, (1234).W
</pre>

<p>Adresovací režim s&nbsp;dlouhým ukazatelem:</p>

<pre>
MOVE.L #10, 1234.L
MOVE.L #10, (1234).L
</pre>

<p>Nepřímé adresování využívající programový čítač PC:</p>

<pre>
MOVE.L x(PC)
MOVE.L (x)(PC)
MOVE.L (x,PC)
</pre>

<p>Nepřímé adresování s&nbsp;programovým čítačem a index registrem:</p>

<pre>
MOVE.L #10, x(PC,Dn.L)
</pre>

<p>Doplnění předchozího režimu o velikost (scale):</p>

<pre>
MOVE.L #10, x(PC,Dn.L*scale)
</pre>

<p>Další režim je nesložitější, protože používá ukazatel uložený
v&nbsp;operační paměti. Přístup do paměti je tedy proveden několikrát, nejprve
pro získání ukazatele a posléze pro přístup k&nbsp;operandu. Jedna
z&nbsp;nejsložitějších variant vypadá takto:</p>

<pre>
MOVE.L #10, ([bd,An],An.L*scale,od)
</pre>

<p>Poslední režim pracuje s&nbsp;registrem SR (nikoli v&nbsp;uživatelském
režimu) a CCR:</p>

<pre>
ORI #5,CCR
</pre>



<p><a name="k09"></a></p>
<h2 id="k09">9. Instrukční sada čipů Motorola 68000</h2>

<p>Operační kódy instrukcí měly, podobně jako u mnoha dalších mikroprocesorů
s&nbsp;architekturou CISC, proměnlivou šířku. Minimální šířka byla rovna
šestnácti bitům, ovšem u instrukcí, v&nbsp;nichž se vyskytovaly konstanty
(posun při adresování atd.) mohla být šířka instrukce mnohem delší. Nejdelší
instrukcí je jedna z&nbsp;variant instrukce <strong>MOVE</strong>, která je
zakódována v&nbsp;deseti 16bitových slovech. Takto složité instrukce
pochopitelně musel spouštět mikroprogramový řadič; Motorola 68000 tedy
v&nbsp;žádném případě nepatřila do kategorie RISC.</p>

<p><div class="rs-tip-major">Poznámka: ve skutečnosti by byly i některé
mikroinstrukce příliš složité (horizontální kód), takže se převáděly na
sekvence nanoinstrukcí. To později vedlo k&nbsp;problémům při snaze o dosažení
vyššího výkonu u superskalárních jader.</div></p>



<p><a name="k091"></a></p>
<h3 id="k091">9.1 Tabulka instrukcí</h3>

<p>V&nbsp;následující tabulce jsou vypsány všechny instrukce čipu Motorola
68000 (bez instrukcí matematického koprocesoru):</p>

<table>
<tr><th>Instrukce</th><th>Význam zkratky instrukce</th></tr>
<tr><td>ABCD</td><td>Add BCD with extend</td></tr>
<tr><td>ADD</td><td>ADD binary</td></tr>
<tr><td>ADDA</td><td>ADD binary to An</td></tr>
<tr><td>ADDI</td><td>ADD Immediate</td></tr>
<tr><td>ADDQ</td><td>ADD 3-bit immediate</td></tr>
<tr><td>ADDX</td><td>ADD eXtended</td></tr>
<tr><td>AND</td><td>Bit-wise AND</td></tr>
<tr><td>ANDI</td><td>Bit-wise AND with Immediate</td></tr>
<tr><td>ASL</td><td>Arithmetic Shift Left</td></tr>
<tr><td>ASR</td><td>Arithmetic Shift Right</td></tr>
<tr><td>Bcc</td><td>Conditional Branch</td></tr>
<tr><td>BCHG</td><td>Test a Bit and CHanGe</td></tr>
<tr><td>BCLR</td><td>Test a Bit and CLeaR</td></tr>
<tr><td>BSET</td><td>Test a Bit and SET</td></tr>
<tr><td>BSR</td><td>Branch to SubRoutine</td></tr>
<tr><td>BTST</td><td>Bit TeST</td></tr>
<tr><td>CHK</td><td>CHecK Dn Against Bounds</td></tr>
<tr><td>CLR</td><td>CLeaR</td></tr>
<tr><td>CMP</td><td>CoMPare</td></tr>
<tr><td>CMPA</td><td>CoMPare Address</td></tr>
<tr><td>CMPI</td><td>CoMPare Immediate</td></tr>
<tr><td>CMPM</td><td>CoMPare Memory</td></tr>
<tr><td>DBcc</td><td>Looping Instruction</td></tr>
<tr><td>DIVS</td><td>DIVide Signed</td></tr>
<tr><td>DIVU</td><td>DIVide Unsigned</td></tr>
<tr><td>EOR</td><td>Exclusive OR</td></tr>
<tr><td>EORI</td><td>Exclusive OR Immediate</td></tr>
<tr><td>EXG</td><td>Exchange any two registers</td></tr>
<tr><td>EXT</td><td>Sign EXTend</td></tr>
<tr><td>ILLEGAL</td><td>ILLEGAL-Instruction Exception</td></tr>
<tr><td>JMP</td><td>JuMP to Affective Address</td></tr>
<tr><td>JSR</td><td>Jump to SubRoutine</td></tr>
<tr><td>LEA</td><td>Load Effective Address</td></tr>
<tr><td>LINK</td><td>Allocate Stack Frame</td></tr>
<tr><td>LSL</td><td>Logical Shift Left</td></tr>
<tr><td>LSR</td><td>Logical Shift Right</td></tr>
<tr><td>MOVE</td><td>Between Effective Addresses</td></tr>
<tr><td>MOVE</td><td>To CCR</td></tr>
<tr><td>MOVE</td><td>To SR</td></tr>
<tr><td>MOVE</td><td>From SR</td></tr>
<tr><td>MOVE</td><td>USP to/from Address Register</td></tr>
<tr><td>MOVEA</td><td>MOVE Address</td></tr>
<tr><td>MOVEM</td><td>MOVE Multiple</td></tr>
<tr><td>MOVEP</td><td>MOVE Peripheral</td></tr>
<tr><td>MOVEQ</td><td>MOVE 8-bit immediate</td></tr>
<tr><td>MULS</td><td>MULtiply Signed</td></tr>
<tr><td>MULU</td><td>MULtiply Unsigned</td></tr>
<tr><td>NBCD</td><td>Negate BCD</td></tr>
<tr><td>NEG</td><td>NEGate</td></tr>
<tr><td>NEGX</td><td>NEGate with eXtend</td></tr>
<tr><td>NOP</td><td>No OPeration</td></tr>
<tr><td>NOT</td><td>Form one's complement</td></tr>
<tr><td>OR</td><td>Bit-wise OR</td></tr>
<tr><td>ORI</td><td>Bit-wise OR with Immediate</td></tr>
<tr><td>PEA</td><td>Push Effective Address</td></tr>
<tr><td>RESET</td><td>RESET all external devices</td></tr>
<tr><td>ROL</td><td>ROtate Left</td></tr>
<tr><td>ROR</td><td>ROtate Right</td></tr>
<tr><td>ROXL</td><td>ROtate Left with eXtend</td></tr>
<tr><td>ROXR</td><td>ROtate Right with eXtend</td></tr>
<tr><td>RTE</td><td>ReTurn from Exception</td></tr>
<tr><td>RTR</td><td>ReTurn and Restore</td></tr>
<tr><td>RTS</td><td>ReTurn from Subroutine</td></tr>
<tr><td>SBCD</td><td>Subtract BCD with eXtend</td></tr>
</table>



<p><a name="k092"></a></p>
<h3 id="k092">9.2 Podmínky v&nbsp;instrukcích Bcc a DBcc</h3>

<p>V&nbsp;některých instrukcích (<strong>Bcc</strong>, <strong>DBcc</strong>)
se používají podmínky založené na kombinaci příznakových bitů:</p>

<table>
<tr><th>Kód</th><th>Význam</th><th>Kombinace příznakových bitů</th></tr>
<tr><td>T </td><td>true (nedostupný pro Bcc)</td><td>vždy splněna</td></tr>
<tr><td>F </td><td>false (nedostupný pro Bcc)</td><td>nikdy nesplněna</td></tr>
<tr><td>&nbsp;</td><td>&nbsp;</td><td>&nbsp;</td></tr>
<tr><td>HI</td><td>větší (bez znaménka)</td><td>not C and not Z</td></tr>
<tr><td>LS</td><td>menší nebo rovno (bez znaménka)</td><td>C or Z</td></tr>
<tr><td>CC</td><td>bez přenosu</td><td>not C</td></tr>
<tr><td>CS</td><td>s přenosem</td><td>C</td></tr>
<tr><td>NE</td><td>nerovno</td><td>not Z</td></tr>
<tr><td>EQ</td><td>rovno</td><td>Z</td></tr>
<tr><td>&nbsp;</td><td>&nbsp;</td><td>&nbsp;</td></tr>
<tr><td>VC</td><td>bez přetečení</td><td>not V</td></tr>
<tr><td>VS</td><td>s přetečením</td><td>V</td></tr>
<tr><td>PL</td><td>kladné (plus)</td><td>not N</td></tr>
<tr><td>MI</td><td>záporné (minus)</td><td>N</td></tr>
<tr><td>&nbsp;</td><td>&nbsp;</td><td>&nbsp;</td></tr>
<tr><td>GE</td><td>větší nebo rovno (se znaménkem)</td><td>(N and V) or (not N and not V)</td></tr>
<tr><td>LT</td><td>menší než (se znaménkem)</td><td>(N and not V) or (not N and V)</td></tr>
<tr><td>GT</td><td>větší než (se znaménkem)</td><td>((N and V) or (not N and not V)) and not Z</td></tr>
<tr><td>LE</td><td>menší nebo rovno (se znaménkem)</td><td>Z or (N and not V) or (not N and V)</td></tr>
</table>

<p>To například znamená, že instrukce <strong>Bcc</strong> má ve skutečnosti
čtrnáct variant:</p>

<table>
<tr><th>Podmíněný skok</th></tr>
<tr><td>BCC</td></tr>
<tr><td>BCS</td></tr>
<tr><td>BEQ</td></tr>
<tr><td>BGE</td></tr>
<tr><td>BGT</td></tr>
<tr><td>BHI</td></tr>
<tr><td>BLE</td></tr>
<tr><td>BLS</td></tr>
<tr><td>BLT</td></tr>
<tr><td>BMI</td></tr>
<tr><td>BNE</td></tr>
<tr><td>BPL</td></tr>
<tr><td>BVC</td></tr>
<tr><td>BVS</td></tr>
</table>



<p><a name="k093"></a></p>
<h3 id="k093">9.3 Vybrané instrukce</h3>

<p>Instrukce <strong>ADDQ</strong> neboli <i>add quick</i> dokáže
k&nbsp;operandu přičíst konstantu 1 až 8, která je zakódována přímo
v&nbsp;instrukčním slovu. A vzhledem k&nbsp;tomu, že se takto malé konstanty
vyskytují v&nbsp;reálných programech často, může se jednat o zajímavou
optimalizaci (mnohé assemblery ji provádí automaticky).</p>

<p>Instrukce <strong>DBcc</strong> neboli <i>test condition, decrement and
branch</i> je vhodná pro implementaci různých programových smyček. Testuje se
jak nastavená podmínka (ta může být i <i>true</i>), tak i hodnota čítače po
jeho snížení o jedničku. Díky tomu lze například velmi snadno implementovat
průchod polem atd.</p>

<p>Existuje i možnost přesunu dat mezi více registry což zajišťuje instrukce
<strong>MOVEM</strong> neboli <i>move multiple registers</i>:</p>

<pre>
MOVEM.L D0-D7/A0-A6,$1234
MOVEM.L (A5),D0-D2/D5-D7/A0-A3/A6
MOVEM.W (A7)+,D0-D5/D7/A0-A6
MOVEM.W D0-D5/D7/A0-A6,-(A7)
</pre>

<p>Bitové operace (užitečné při ovládání portů atd.) zajišťuje tato čtveřice
instrukcí:</p>

<table>
<tr><th>Instrukce</th><th>Význam</th><th>Poznámka</th></tr>
<tr><td>BTST</td><td>test bit</td><td>testovaný bit se uloží do příznaku Z</td></tr>
<tr><td>BCLR</td><td>test bit and clear</td><td>&nbsp;</td></tr>
<tr><td>BSET</td><td>test bit and set</td><td>&nbsp;</td></tr>
<tr><td>BCHG</td><td>test bit and change</td><td>&nbsp;</td></tr>
</table>



<p><a name="k10"></a></p>
<h2 id="k10">10. Další vývoj řady 68000</h2>

<p>Další vývoj této řady mikroprocesorů, jenž se také souhrnně označovaly jako
řada <i>68k</i>, se ubíral dvěma směry &ndash; ke zjednodušení (a především
zlevnění) a směrem k&nbsp;vyššímu výkonu a dalším funkcím potřebným pro
nasazení čipů (matematický koprocesor, podpora pro virtuální paměť atd.).
Cenově výhodnější varianta označená <i>M68008</i> měla datovou sběrnici zúženou
na osm bitů a adresovou sběrnici na bitů dvacet, což umožnilo zmenšit velikost
pouzdra a především počet pinů (větší množství pinů znamená i vyšší cenu celého
počítače a zvýšenou poruchovost). Naopak mikroprocesor <i>M68020</i> a následně
i <i>M68030</i> a <i>M68040</i> byly již plně třicetidvoubitové.</p>

<p>Rozlišujeme čtyři hlavní generace čipů M68000:</p>

<ol>
<li>16/32 čipy</li>
<li>Interně plně 32bitové čipy</li>
<li>Čipy s&nbsp;instrukční pipeline</li>
<li>Superskalární čipy</li>
</ol>

<p>První generace s&nbsp;16/32 bitovými čipy:</p>

<table>
<tr><th>Čip</th></tr>
<tr><td>Motorola 68000</td></tr>
<tr><td>Motorola 68EC000</td></tr>
<tr><td>Motorola 68SEC000</td></tr>
<tr><td>Motorola 68HC000</td></tr>
<tr><td>Motorola 68008</td></tr>
<tr><td>Motorola 68010</td></tr>
<tr><td>Motorola 68012</td></tr>
</table>

<p>Druhá generace s&nbsp;plně 32 bitovými čipy:</p>

<table>
<tr><th>Čip</th></tr>
<tr><td>Motorola 68020</td></tr>
<tr><td>Motorola 68EC020</td></tr>
<tr><td>Motorola 68030</td></tr>
<tr><td>Motorola 68EC030</td></tr>
</table>

<p>Třetí generace s&nbsp;instrukční pipeline:</p>

<table>
<tr><th>Čip</th></tr>
<tr><td>Motorola 68040</td></tr>
<tr><td>Motorola 68EC040</td></tr>
<tr><td>Motorola 68LC040</td></tr>
</table>

<p>Čtvrtá generace se superskalární architekturou:</p>

<table>
<tr><th>Čip</th></tr>
<tr><td>Motorola 68060</td></tr>
<tr><td>Motorola 68EC060</td></tr>
<tr><td>Motorola 68LC060</td></tr>
</table>

<p>Zapomenout nesmíme ani na čipy <i>DragonBall</i> a pozdější <i>ColdFire</i>,
které se používaly a používají v&nbsp;embedded oblasti. DragonBall byl využíván
v&nbsp;zařízeních Palm, ovšem později se i v&nbsp;oblasti handheldů přešlo na
32bitovou architekturu ARM. Novější čipy ColdFire nejsou s&nbsp;původní řadou
m68k zcela kompatibilní, což je dáno snahou o zjednodušení instrukční sady
(instrukce zde mohou mít šířku 16, 32 či 48 bitů, další šířky nejsou
podporovány). V&nbsp;současnosti se čipy odvozené od m68 používají právě
v&nbsp;embedded oblasti, a to jak z&nbsp;historických důvodů (většinou
neexistuje žádný tlak na vylepšování dlouhými léty provozu otestovaných
zařízení), tak i proto, že CISCová instrukční sada umožňuje tvorbu kompaktního
strojového kódu.</p>



<p><a name="k11"></a></p>
<h2 id="k11">11. Aplikace čipů řady m68k v&nbsp;osobních počítačích a pracovních stanicích</h2>

<p>Již <a href="#k01">v&nbsp;úvodní kapitole</a> jsme se zmínili o tom, že
mikroprocesory řady m68k byly použity v&nbsp;celé řadě osobních mikropočítačů a
dokonce i pracovních stanic. Kromě toho nalezneme m68k i v&nbsp;některých
herních konzolích, laserových tiskárnách, grafických kalkulačkách společnosti
Texas Instruments atd. V&nbsp;navazujících kapitolách se seznámíme
s&nbsp;nejdůležitějšími aplikacemi m68k pocházejícími z&nbsp;dob, kdy dnes tato
skomírající architektura znamenala špičku ve svém oboru. Nejdříve se seznámíme
s&nbsp;osobními mikropočítači postavenými nad m68k &ndash; řadou <i>Apple
Lisa</i>, <i>Sinclair QL</i>, <i>Macintosh</i>, <i>Atari ST</i> a <i>Amiga</i>
(pořadí odpovídá době uvedení na trh). Dále se zmíníme o grafické pracovní
stanici <i>Sun-1</i> a nezapomeneme ani na herní konzole, v&nbsp;nichž se čipy
pocházející z&nbsp;řady m68 používaly, ať již v&nbsp;roli primárního čipu, tak
i čipu pomocného (ovšem paradoxně se i tento sekundární čip používal
v&nbsp;hlavní roli &ndash; viz další text).</p>

<p><div class="rs-tip-major">Poznámka: ve skutečnosti existují i další oblasti,
v&nbsp;nichž se m68k používaly. Příkladem mohou být jakési hybridy mezi
primitivními laptopy a psacími stroji společnosti Alpha Smart.</div></p>

<a href="http://www.root.cz/obrazek/213715/"><img src="http://i.iinfo.cz/images/160/e2-prev.jpg" class="image-213715" alt="&#160;" height="247" width="370" /></a>
<p><i>Obrázek 16: O tom, že pro tvorbu textů není zapotřebí používat nejnovější
výkřiky IT s&nbsp;plnohodnotným GUI, svědčí i existence několika generací
zařízení Alpha Smart, která jsou v&nbsp;mnoha ohledech pravým opakem tabletů:
malý pasivní (černobílý) displej s&nbsp;několika řádky textu je doplněn poměrně
kvalitní klávesnicí a výdrží na baterie i několik týdnů. Jádrem systému je
procesor na bázi slavné Motoroly 68000.</i></p>



<p><a name="k12"></a></p>
<h2 id="k12">12. Sinclair QL</h2>

<p><i>Sinclair QL</i> byl osobní počítač vyráběný slavnou společností
<i>Sinclair Research</i>. Zkratka <i>QL</i> je odvozena od sousloví Quantum
Leap neboli kvantový přechod. Tímto názvem pravděpodobně chtěla firma naznačit
výkonový i technologický skok mezi původní řadou <i>ZX</i> a počítači
<i>QL</i>. O technologický skok se skutečně jednalo &ndash; <i>Sinclair QL</i>
totiž obsahoval mikroprocesor řady <i>Motorola 68000</i>, konkrétně typ
<i>Motorola 68008</i> taktovaný na sedmi a půl megahertzích, což je na dobu
vzniku velmi slušná frekvence (vzpomeňme na pozdější Amigy či Atari ST).
Vzhledem k&nbsp;tomu, že počítač byl představen v&nbsp;roce 1983, se jednalo o
jeden z&nbsp;prvních skutečně třicetidvoubitových osobních počítačů na trhu.
Jedním <a
href="https://retro-hardware.com/2018/05/18/linus-torvalds-and-sinclair-ql/">z&nbsp;uživatelů
tohoto počítače byl i jistý Linus Torvalds</a>, jehož jméno čtenáři Root.cz
pravděpodobně již zaslechli :-)</p>

<img alt="obr" src="http://i.iinfo.cz/images/474/pc6808.jpg" />
<p><i>Obrázek 17: Sinclair QL.</i></p>

<p>Na rozdíl od většiny dalších počítačů postavených nad Motorolou 68000 se
však Sinclair QL nesetkal s&nbsp;větším obchodním úspěchem. Uvádí se, že za
necelé dva roky (než byla výroba ukončena) bylo prodáno cca 150 tisíc kusů, což
již nepředstavuje pro polovinu osmdesátých let žádné ohromující číslo.
Pravděpodobným důvodem neúspěchu je nástup nové generace počítačů firem
<i>Atari</i> a <i>Commodore</i> (CBM) a také to, že počítač nebyl zpětně
kompatibilní se <i>ZX Spectrem</i>. Poměrně zajímavá je však jeho architektura.
Kromě již zmíněného třicetidvoubitového mikroprocesoru se na jeho základní
desce nacházely dva zákaznické obvody označené <i>ZX8301</i> a <i>ZX8302</i>
(původně se totiž Sinclair QL měl jmenovat <i>ZX83</i>, z&nbsp;čehož vychází i
prefix označení této dvojice integrovaných obvodů) a navíc mikrořadič <i>Intel
8049</i> (jedná se o řadu <i>Intel 8048</i> z&nbsp;níž vychází i dodnes
populární řada <i>Intel 8051</i>), který mj.&nbsp;sloužil pro generování zvuku
a komunikaci s&nbsp;klávesnicí a myší. Zajímavé je, že počítač nebyl vybaven
disketovou jednotkou, ale paměťovým zařízením <i>Microdrive</i>
(&bdquo;nekonečnou&ldquo; magnetickou páskou).</p>

<img alt="obr" src="http://i.iinfo.cz/images/412/pc6809.jpg" />
<p><i>Obrázek 18: Další pohled na Sinclair QL.</i></p>

<p>Důležitou roli hrál obvod <i>ZX8301</i>, nazývaný též Master Chip. Tento
obvod plní v&nbsp;počítači dvě funkce: obnovu obsahu dynamických pamětí (DRAM
refresh) a generování video signálu. Při práci s&nbsp;video signálem dokázal
čip <i>ZX8301</i> pracovat ve dvou grafických režimech. První režim nabízel
velmi slušné rozlišení 512&times;256 pixelů, přičemž každý pixel mohl mít
nastavenu jednu ze čtyř barev (černá, červená, zelená, bílá). Ve druhém režimu
bylo rozlišení v&nbsp;horizontální ose sníženo na polovinu,
tj.&nbsp;256&times;256, ovšem počet barev pro jeden pixel se zvýšil ze čtyř na
osm (výběr se mohl provádět z&nbsp;palety 256 barev) a navíc se jedním bitem
dalo nastavit, zda má pixel blikat. Velikost framebufferu je v&nbsp;obou
případech shodná: 512&times;256&times;2/8=32768 bajtů;
256&times;256&times;4/8=32768 bajtů, tj.&nbsp;přesně 32 kB, navíc je počet
pixelů na řádku představován &bdquo;kulatým&ldquo; číslem, což v&nbsp;některých
případech vede ke zjednodušení grafických algoritmů, například i rutiny
<i>putpixel</i>.</p>

<img alt="obr" src="http://i.iinfo.cz/images/329/pc6810.png" />
<p><i>Obrázek 19: Obrazovka počítače Sinclair QL s&nbsp;textovým
editorem.</i></p>

<p>Čip <i>ZX8301</i> taktéž podporoval přepínání mezi dvěma framebuffery, čímž
se dal velmi jednoduše implementovat double buffering, pomocí něhož lze
provádět animace bez nežádoucího poblikávání obrazu. Přepínání mezi dvěma
framebuffery znamená, že do jednoho bufferu se vykresluje scéna zatímco druhý
buffer je zobrazen na obrazovce monitoru. Pokud vás grafické schopnosti
počítače <i>Sinclair QL</i> neohromily, tak vězte, že první generace počítačů
IBM PC byla vybavena kartou CGA (Color Graphics Adapter) s&nbsp;poloviční
kapacitou framebufferu a tím pádem i omezenějšími schopnostmi (o double
bufferingu ani nemluvě).</p>



<p><a name="k13"></a></p>
<h2 id="k13">13. Apple Lisa</h2>

<p>První zmínky o vývoji 16/32bitového mikropočítače <i>Apple Lisa</i> můžeme
najít již v&nbsp;roce 1979, kdy (po známé návštěvě šéfů firmy Apple u
<i>Xeroxu</i> v&nbsp;Palo Altu, které ovlivnilo jak vývoj grafického prostředí,
tak i objektově orientovaný návrh inspirovaný jazykem <i>Smalltalk</i>) vznikl
prvotní návrh designu celého stroje i s&nbsp;jeho grafickým uživatelským
rozhraním (GUI). Masová výroba však začala až v&nbsp;roce 1983 aby posléze
velmi neslavně skončila již v&nbsp;roce 1986 (řeč je o známém
&bdquo;pohřbívání&ldquo; počítačů v&nbsp;Utahu, jež proběhlo v&nbsp;roce 1989).
<i>Apple Lisa</i> byla vůbec prvním osobním počítačem, který obsahoval operační
systém s&nbsp;podporou multitaskingu (i když prozatím pouze kooperativního,
ovšem, jak se ukázalo o několik let později, uživatelé byli ochotni
kooperativní multitasking akceptovat i u systému MS Windows) a moderního
grafického uživatelského rozhraní založeného na ovládání pomocí myši. I přes
nepříliš velkou oblibu tohoto počítače mezi běžnými uživateli i korporátními
zákazníky tak <i>Apple Lisa</i> patří mezi velmi zajímavé počítače, které svým
způsobem změnily historii výpočetní techniky.</p>

<img src="http://i.iinfo.cz/images/472/pc74-2.jpg" width="400" height="372" alt="pc74" />
<p><i>Obrázek 20: Počítač Apple Lisa.</i></p>

<p>Příčiny komerčního neúspěchu tohoto počítače, který dokonce podle některých
autorů mohl při neopatrném rozhodnutí vést ke krachu firmy Apple, jsou dvě:
prvním důvodem byla příliš vysoká cena, protože první verze se prodávaly za
cenu cca 10000 dolarů (naproti tomu pozdější Macintoshe stály pouhých 2500
dolarů, přičemž Steve Jobs původně plánoval, že by jejich cena neměla
přesáhnout částku 500 dolarů). Na první pohled může cena 10000 dolarů za
mikropočítač působit přemrštěně, ve skutečnosti však pouze operační paměti do
tohoto počítače stály cca 4000 dolarů, uživatel tedy dostal tak výkonný stroj,
jaký si zaplatil. Historie však zcela jasně ukázala (problémy firem jako Apple,
později SGI, IBM a relativně nedávno i Sun Microsystems), že počítače jsou
&ndash; podobně jako automobily &ndash; masovou záležitostí, proto je zapotřebí
je prodávat za &bdquo;lidové&ldquo; ceny. Druhou příčinou byla obchodní
politika samotné firmy Apple, která později propagovala spíše počítače značky
<i>Macintosh</i> (ostatně i druhá verze počítače <i>Apple Lisa</i> se raději
prodávala pod obchodním názvem <i>Macintosh XL</i>).</p>

<img src="http://i.iinfo.cz/images/472/pc74-3.png" width="197" height="303" alt="pc74" />
<p><i>Obrázek 21: Neslavný konec počítačů Apple Lisa. V&nbsp;roce 1989
zakoupila firma Apple pozemek v&nbsp;Utahu a pohřbila na něm tisíce těchto
počítačů. I takovým způsobem se může chovat firma, která je dnes módní
ikonou...</i></p>

<p>Počítač <i>Apple Lisa</i> byl postaven na bázi známého mikroprocesoru
<i>Motorola M68000</i> (jinak bychom se s&nbsp;ním v&nbsp;dnešním článku
nezabývali), jenž byl taktován na pouhých 5 MHz (tento procesor například
v&nbsp;pozdějších počítačích <i>Atari ST</i> a <i>Amiga</i> pracoval i na
mnohem vyšších frekvencích). Kapacita operační paměti RAM byla rovna celému
jednomu megabajtu &ndash; na tomto místě je vhodné si uvědomit, že tehdejší
rozšířené mikropočítače měly kapacitu operační paměti rovnu 64 kB až 128 kB,
přičemž cena jednoho kilobajtu paměti byla cca čtyři dolary. Kapacita paměti
ROM byla 2 MB, jelikož v&nbsp;této paměti byl zapsán celý operační systém
počítače. Dále byly k&nbsp;dispozici dvě disketové jednotky pro diskety o
velikosti 5 1/4 palce. Externí paměti doplňoval volitelný (a taktéž patřičně
drahý) pevný disk o kapacitě 5 MB. V&nbsp;případě, že operační systém
potřeboval zvýšit kapacitu virtuální paměti, mohl provést <i>swap</i> &ndash;
swapovací soubor se ukládal buď na disketu ve druhé disketové mechanice (velmi
pomalá možnost pro počítače bez pevného disku), nebo na pevný disk. Počítač byl
doplněn monitorem o velikosti úhlopříčky dvanáct palců a myší s&nbsp;jedním
tlačítkem. Prakticky totožná myš se mimochodem dodávala i k&nbsp;prvním
<i>Macintoshům</i>. Počítač i monitor byly zabudovány v&nbsp;jedné skříni, což
se později objevilo i u několika modelů již zmíněného <i>Macintosh</i>.</p>

<img src="http://i.iinfo.cz/images/472/pc74-4.jpg" width="224" height="256" alt="pc74" />
<p><i>Obrázek 22: Počítač Alto firmy Xerox, na němž byly vyvíjeny první
generace systémů s&nbsp;grafickým uživatelským rozhraním. Právě ve firmě Xerox
byly vyvinuty základy dnešního GUI založené na myši, oknech, ikonách a
rozbalovacích menu.</i></p>



<p><a name="k14"></a></p>
<h2 id="k14">14. Osobní mikropočítače Atari ST</h2>

<p>Předchozí dva počítače nebyly po komerční stránce příliš úspěšné. Ovšem řada
Atari ST již úspěšná byla, takže si v&nbsp;navazujících podkapitolách alespoň
ve stručnosti popíšeme některé základní modely z&nbsp;této řady.</p>



<p><a name="k141"></a></p>
<h3 id="k141">14.1 Atari 520 ST</h3>

<p>Osobní mikropočítač <i>Atari 520 ST</i> představoval svým výkonem a také
cenou základní model z&nbsp;celé vývojové řady Atari ST (označení ST je
odvozeno od sousloví Sixteen/Thirty Two, i když se traduje, že se jedná o
iniciály Sama Tramiela, syna majoritního akcionáře firmy). Vyráběn byl od roku
1985 a jeho design byl podobný jako například u známé <i>Amigy 500</i>,
tj.&nbsp;počítač i disketová mechanika (v&nbsp;některých modelech) byly
zabudovány přímo v&nbsp;klávesnici. Při porovnání s&nbsp;dále popsanými
<i>Macintoshi</i> můžeme vidět několik rozdílů &ndash; <i>Macintosh</i> měl
zabudovaný monitor i disketovou jednotku (ta se u Atari používá v&nbsp;modelech
s&nbsp;písmenem <i>F</i> v&nbsp;názvu) a jeho klávesnice byla ochuzena o mnoho
funkčních kláves; v&nbsp;prvních modelech dokonce i kláves kurzorových (podle
Steva Jobse se na pohyb v&nbsp;textu měla používat pouze myš). Naproti tomu
<i>Atari ST</i> mají plnohodnotnou klávesnici, ale monitor musel být externí
(barevný či monochromatický), popřípadě bylo možné u modelů označených písmenem
<i>M</i> použít i běžnou televizi, protože obsahovaly VF modulátor, podobně
jako <i>Amigy</i> či většina osmibitových počítačů.</p>

<a href="http://i.iinfo.cz/images/596/pc7703.jpg"><img src="http://i.iinfo.cz/images/596/pc7703-prev.jpg" alt="pc7703" height="244" width="370" /></a>
<p><i>Obrázek 23: Osobní mikropočítač Atari 520 ST.</i></p>

<p>Počítače řady <i>ST</i> jsou na první pohled snadno rozeznatelné svými
typickými zešikmenými funkčními klávesami, které se v&nbsp;minulosti objevily
už u počítačů <i>Atari 800XE</i> a <i>Atari 130XE</i> &ndash; ostatně celý
design tohoto počítače vychází ze svých (v&nbsp;tomto ohledu velmi kvalitních)
osmibitových předků navržených designérem Irou Valenskim. Technické parametry
počítače <i>Atari 520 ST</i> odpovídaly jeho určení &ndash; k&nbsp;dispozici
byly různé modely rozlišované písmeny v&nbsp;názvu, ST je základní model, STF
obsahuje disketovou jednotku (označení použito v&nbsp;souvislosti s&nbsp;1040
STF), STM modulátor pro připojení k&nbsp;televizoru a STFM jak disketovou
jednotku, tak i VF modulátor. Částečné rozšíření přinesl model <i>Atari 520
ST+</i>, který byl nabízen s 1&nbsp;MB RAM, zatímco původní <i>Atari 520 ST</i>
obsahovalo půl megabajtu operační paměti. Ve všech konfiguracích <i>Atari 520
ST</i> se objevoval výše popsaný mikroprocesor Motorola 68000
(tj.&nbsp;základní typ), jenž byl taktovaný na 8MHz. Jako operační systém byl
použit TOS (The Operating System, též Tramiel's Operating System)
s&nbsp;grafickou nadstavbou GEM. Poněkud netypicky byl celý operační systém
uložen v&nbsp;paměti ROM, jež měla kapacitu 192KB a později (u dalších modelů)
i 256KB.</p>

<img src="http://i.iinfo.cz/images/238/pc7704.png" alt="pc7704" height="226" width="306" />
<p><i>Obrázek 24: Další pohled na počítač Atari 520 ST.</i></p>

<img src="http://i.iinfo.cz/images/15/pc7705.png" alt="pc7705" height="200" width="320" />
<p><i>Obrázek 25: Legendární Dungeon Master běžící na počítači Atari ST
v&nbsp;šestnáctibarevném režimu.</i></p>



<p><a name="k142"></a></p>
<h3 id="k142">14.2 Atari 260 ST a Atari 130 ST</h3>

<p>Počítač <i>Atari 260 ST</i> vznikl v&nbsp;roce 1986 jako levnější varianta
k&nbsp;výše popsanému modelu <i>Atari 520 ST</i>. Jedná se o počítač určený
především pro Evropský trh, který však svými vlastnostmi odpovídá původnímu
modelu <i>Atari 520 ST</i> s&nbsp;512 kB operační paměti, tj.&nbsp;jedná se o
model bez zabudované disketové jednotky i bez VF modulátoru. Původně se sice
plánovalo, že počítač bude osazen pouze 256 kB operační paměti (což by
odpovídalo jeho názvu), ale ukázalo se, že samotný operační systém by si pro
svoje potřeby alokoval tak velké množství paměti, že by pro aplikace zůstalo
pouze cca 64 kB (Atari tento model vydalo jen kvůli tomu, že se již vydaly
inzeráty se jménem 260 ST). Model <i>Atari 130 ST</i> měl obsahovat pouze 128
kB operační paměti a mělo se tak jednat o nejlevnější model z&nbsp;celé řady.
Ve skutečnosti nebyl tento počítač nikdy prodáván, což znamená, že naprostá
většina modelů řady ST obsahovala minimálně 512 kB operační paměti, s&nbsp;čímž
také počítala většina aplikací.</p>

<a href="http://i.iinfo.cz/images/213/pc7707.jpg"><img src="http://i.iinfo.cz/images/213/pc7707-prev.jpg" alt="pc7707" height="244" width="370" /></a>
<p><i>Obrázek 26: Osobní mikropočítač Atari 260 ST.</i></p>

<img src="http://i.iinfo.cz/images/275/pc7708.jpg" alt="pc7708" height="230" width="400" />
<p><i>Obrázek 27: Odlišný (a mnohem zajímavější) design klávesnice osobního
mikropočítače Atari 260 ST.</i></p>



<p><a name="k143"></a></p>
<h3 id="k143">14.3 Atari 1040 STF a Atari 1040 STFM</h3>

<p>Počítač <i>Atari 1040 STF(M)</i> z&nbsp;roku 1986 představoval rozšíření
předchozích modelů, a to jak po designové stránce, tak i v&nbsp;některých
technických parametrech (například zdroj byl zabudovaný přímo do těla počítače
a nikoli v&nbsp;samostatné krabičce, disketová jednotka byla vždy interní
atd.). Tyto počítače byly původně dodávány s&nbsp;jedním megabajtem operační
paměti, přičemž maximálně je bylo možné osadit až čtyřmi megabajty RAM.
Varianta s&nbsp;jedním megabajtem se prodávala za 995 dolarů &ndash; jednalo se
o první počítač s&nbsp;1MB RAM, který byl prodáván za cenu pod tisíc dolarů,
což firma <i>Atari</i> samozřejmě nezapomněla zdůrazňovat ve svých reklamách
(zmiňovala se v&nbsp;nich rovnice 1 KB RAM = $1). Kapacita využitelné grafické
paměti zůstala rovna 32KB, stejně jako podporované grafické režimy (popsané
v&nbsp;předchozích kapitolách). Modely <i>STF</i> a <i>STFM</i> se od sebe
lišily přítomností (resp.&nbsp;nepřítomností) VF modulátoru.</p>

<img src="http://i.iinfo.cz/images/422/pc7709.jpg" alt="pc7709" height="308" width="410" />
<p><i>Obrázek 28: Osobní mikropočítač Atari 1040 STFM.</i></p>



<p><a name="k144"></a></p>
<h3 id="k144">14.4 Atari Mega ST</h3>

<p>Počítač <i>Atari Mega ST</i> představuje další rozšíření vývojové řady ST.
Ve skutečnosti byly vyráběny tři typy &ndash; <i>Atari Mega ST 1</i>, <i>Atari
Mega ST 2</i> a <i>Atari Mega ST 4</i>. Jediný rozdíl byl v&nbsp;kapacitě
operační paměti, která byla rovna buď jednomu, dvěma nebo čtyřem megabajtům.
Procesor zůstával stále stejný, tj.&nbsp;obligátní Motorola M68000. Taktovací
frekvence se také nezměnila, byla tedy rovna 8MHz, což je, zejména v porovnání
s&nbsp;novějšími Amigami, nedostatečné (ovšem díky relativně nízké ceně se
<i>Mega ST</i> staly velmi oblíbenými modely, zejména v&nbsp;Evropě).</p>

<img src="http://i.iinfo.cz/images/680/pc7710.jpg" alt="pc7710" height="196" width="220" />
<p><i>Obrázek 29: Osobní mikropočítač Atari Mega ST s&nbsp;firemním monitorem a
laserovou tiskárnou.</i></p>

<p>Kapacita grafické paměti (<i>framebufferu</i>) také zůstala
z&nbsp;předchozích modelů řady ST zachována &ndash; 32&nbsp;KB, stejně jako tři
dostupné grafické režimy a počet maximálně zobrazitelných barev: 320&times;200
pixelů šestnáctibarevně, 640&times;200 pixelů čtyřbarevně a 640&times;400
pixelů monochromaticky. Přibyl však <i>Blitter</i>, což je čip používaný pro
samostatné blokové přenosy dat (zejména grafických) bez účasti procesoru.
Teprve s&nbsp;použitím <i>Blitteru</i> bylo možné zobrazovat kvalitní a rychlé
animace bez nežádoucího &bdquo;trhání&ldquo; obrazu. <i>Blitter</i> bylo možné
také použít pro celoobrazovkový scrolling, emulaci spritů atd.</p>

<p>Poznámka: <i>Blitter</i> by se podle dobové literatury měl psát
s&nbsp;některými písmeny velkými, tj.&nbsp;jako <i>BLiTTER</i>; podle mého
názoru se však nejedná o akronym, proto zůstávám u malých písmen (slovo
<i>blit</i> vzniklo ze zkratky operace <i>BitBlt</i>, což zase vzniklo ze
sousloví <i>Bit Block Transfer</i>, jež bylo poprvé použito v&nbsp;systémech
založených na programovacím jazyku Smalltalk).</p>

<img src="http://i.iinfo.cz/images/474/pc7711.png" alt="pc7711" height="200" width="320" />
<p><i>Obrázek 30: Populární hra Populous využívající šestnáctibarevný grafický
režim 320&times;200 pixelů.</i></p>



<p><a name="k15"></a></p>
<h2 id="k15">15. Osobní počítače Amiga</h2>

<p>Počítače řady Amiga od firmy Commodore se staly již v&nbsp;době své největší
slávy legendami a některé jejich vlastnosti nejsou na běžných PC dodnes
překonány (například synchronizace obrazu s&nbsp;externím videosignálem nebo
systém designu celého čipsetu), resp.&nbsp;byly překonány až hrubou výpočetní
silou. Pojďme si nyní uvést stručnou historii těchto počítačů (zdaleka nejsou
uvedeny všechny modely, pouze ty, které představují určité mezníky ve vývoji
těchto počítačů).</p>



<p><a href="k151" id="k151"></a></p>
<h3>15.1 Amiga 1000</h3>

<p>Prvním komerčně dostupným počítačem z&nbsp;řady Amiga byla <i>Amiga
1000</i>, která začala být firmou Commodore prodávána v&nbsp;roce 1985.
V&nbsp;té době byl největším konkurentem Amig výše popsaný mikropočítač Atari
ST (zejména model 520ST, později také 1040ST), částečně také Apple. Prodávané
modely tohoto počítače byly osazeny 256KB paměti RAM, která byla teoreticky
(omezení OCS) rozšiřitelná až na 16MB. Více paměti nebylo možné osadit, protože
(jak již víme) použitý procesor Motorola 68000 měl adresovou sběrnici širokou
&bdquo;pouze&ldquo; 24bitů. V&nbsp;tomto počítači byl vůbec poprvé použit
takzvaný <i>OCS &ndash; Original Amiga Chipset</i>, který byl následně
implementován i v&nbsp;dalších modelech, zejména ve známé <i>Amize 500</i>. OCS
představoval velmi sofistikovaný systém několika čipů, které pracovaly
relativně nezávisle na CPU a umožňovaly tak vytváření různých grafických i
zvukových efektů prakticky &bdquo;zadarmo&ldquo;, protože mikroprocesor mohl
provádět různé podpůrné výpočty a o zobrazování a zvuk se staraly čipy
z&nbsp;OCS samostatně.</p>

<img src="https://i.iinfo.cz/images/623/amiga-1.jpg" class="image-395704" alt="&#160;" width="400" height="478" />
<p><i>Obrázek 31: Amiga 1000.</i></p>



<p><a href="k152" id="k152"></a></p>
<h3>15.2 Amiga 500</h3>

<p><i>Amiga 1000</i> byla sice po technické stránce velmi vydařeným počítačem,
pro větší úspěch na (především) herním trhu však bylo zapotřebí vytvořit
diverzifikovanou základnu modelů. Výsledkem těchto snah byla velmi úspěšná
<i>Amiga 500</i>, která byla poprvé dodána na trh v&nbsp;roce 1987 a prodávala
se až do začátku devadesátých let. Podobně jako <i>Amiga 1000</i> i <i>Amiga
500</i> obsahovala čipset OCS a stejný mikroprocesor Motorola 68000, taktovaný
na 7,14MHz. V&nbsp;základní konfiguraci byl tento osobní mikropočítač osazen
již 512KB paměti, jež byla rozšiřitelná na 16MB.</p>

<img src="https://i.iinfo.cz/images/623/amiga-2.jpg" class="image-395705" alt="&#160;" width="400" height="260" />
<p><i>Obrázek 32: Amiga 500.</i></p>



<p><a href="k153" id="k153"></a></p>
<h3>15.3 Amiga 2000</h3>

<p>Prakticky současně s&nbsp;<i>Amigou 500</i> se začala dodávat i <i>Amiga
2000</i>. Zatímco &bdquo;pětistovka&ldquo; představovala low-endovou řadu
počítačů, &bdquo;dvoutisícovka&ldquo; byla nabízena jako hi-end model. Tomu
odpovídá i její vybavení, zejména použití šestnáctibitové i osmibitové sběrnice
ISA, na kterou bylo možné připojit přes přídavné karty pevné disky, jednotky
CD-ROM i další rozličná zařízení. Také se zde objevuje <i>Zorro slot</i> pro
rozšiřující moduly.</p>

<img src="https://i.iinfo.cz/images/623/amiga-3.png" class="image-395706" alt="&#160;" width="260" height="178" />
<p><i>Obrázek 33: Amiga 2000.</i></p>



<p><a href="k154" id="k154"></a></p>
<h3>15.4 Amiga 3000</h3>

<p><i>Amiga 3000</i> byla uvedena na trh v&nbsp;roce 1990 jako náhrada za
stávající modely vyšší řady <i>Amiga 1000</i> a <i>Amiga 2000</i>. Místo
čipsetu OCS se objevuje nový čipset <i>ECS &ndash; Enhanced Chip Set</i>. Také
původní procesor Motorola 68000 byl nahrazen novějším modelem 68030, který se
navenek jevil jako plně třicetidvoubitový procesor, což se samozřejmě projevilo
na celkové rychlosti počítače.</p>

<img src="https://i.iinfo.cz/images/623/amiga-4.jpg" class="image-395707" alt="&#160;" width="400" height="405" />
<p><i>Obrázek 34: Amiga 4000.</i></p>



<p><a href="k155" id="k155"></a></p>
<h3>15.5 Amiga 1200</h3>

<p><i>Amiga 1200</i>, která byla na trh uvedena v roce 1992, obsahovala zbrusu
nový čipset zvaný <i>AGA-Advanced Graphics Architecture</i>. U <i>Amigy
1200</i> došlo k&nbsp;celé řadě dalších vylepšení. Byl použit procesor Motorola
68020 taktovaný již na 14,28MHz (přesně dvojnásobná frekvence oproti předešlým
modelům), základní kapacita operační paměti se zvýšila na 2MB a dokonce byl
dodáván slot PCMCIA, přes nějž se daly připojovat paměťové karty, modemy,
síťové karty apod.</p>

<img src="https://i.iinfo.cz/images/623/amiga-5.jpg" class="image-395708" alt="&#160;" width="370" height="257" />
<p><i>Obrázek 35: Amiga 1200.</i></p>



<p><a href="k156" id="k156"></a></p>
<h3>15.6 Amiga 4000</h3>

<p>Také <i>Amiga 4000</i> obsahovala, podobně jako výše popisovaný model,
čipset AGA. Tento typ počítače měl sloužit jako nástupce <i>Amigy 2000</i> a
<i>Amigy 3000</i>. Svým celkovým pojetím se firma Commodore snažila
s&nbsp;tímto modelem přiblížit ke klasickým počítačům PC, čemuž odpovídá i
zabudování IDE řadiče a existence &bdquo;tower&ldquo; verze.</p>

<img src="https://i.iinfo.cz/images/623/amiga-6.jpg" class="image-395709" alt="&#160;" width="331" height="270" />
<p><i>Obrázek 36: Amiga 4000.</i></p>



<p><a href="k157" id="k157"></a></p>
<h3>15.7 Original Amiga Chipset</h3>

<p>První generace počítačů Amiga používala <i>Original Amiga Chipset</i>,
zkráceně též OCS. Z&nbsp;technologického hlediska se jedná o velmi zajímavý
čipset, při jehož návrhu bylo prvotním cílem co největší odlehčení práce
centrální procesorové jednotky &ndash; CPU. Tuto snahu lze snadno pochopit,
protože použité procesory Motorola 68000 s&nbsp;taktovací frekvencí 7,14 MHz i
přes velmi dobře navrženou instrukční sadu a třicetidvoubitovou bitovou
architekturu zpočátku velkou rychlostí neoplývaly, což by se negativně
projevilo například při nutnosti provádění všech grafických operací přímo
mikroprocesorem. Neexistence podpůrných čipů byl mj.&nbsp;i jeden
z&nbsp;nedostatků prvních verzí počítačů Apple Macintosh. Z&nbsp;tohoto důvodu
pracují čipy použité v&nbsp;OCS do značné míry nezávisle na mikroprocesoru,
který pouze provádí inicializaci všech operací a tyto operace následně
probíhají samostatně, popřípadě s&nbsp;řízením přes přerušení. Original Amiga
Chipset se skládal z&nbsp;více částí (čipů): <i>Agnus</i> (přístup do RAM,
implementace <i>Blitteru</i> a <i>Copperu</i> pro grafické operace),
<i>Denise</i> (generování rastrové grafiky s&nbsp;horizontálním rozlišením 320
resp.&nbsp;640 pixelů a 200/256/400/512 obrazovými řádky) a <i>Paula</i> (čtyři
osmibitové zvukové kanály s&nbsp;PCM se stereofonním výstupem).</p>



<p><a href="k158" id="k158"></a></p>
<h3>15.8 Enhanced Chip Set</h3>

<p><i>Enhanced Chip Set - ECS - </i> se poprvé objevil v&nbsp;Amize 3000.
Obsahuje čipy <i>Super Agnus</i>, jenž podporuje adresaci 2MB RAM, dále čip
<i>Super Denise</i> a <i>Blitter</i>, který může přenášet obraz větší než
1024x1024 pixelů. K&nbsp;dispozici jsou také nové grafické režimy:
<strong>Productivity</strong> o rozlišení 640x480 pixelů a
<strong>SuperHires</strong> o rozlišení 1280x200 pixelů resp. 1280x256 pixelů
ve čtyřech barvách. Kromě toho je umožněno posouvat sprity i mimo zobrazovanou
oblast do okraje obrazovky (border).</p>



<p><a href="k159" id="k159"></a></p>
<h3>15.9 Advanced Graphics Architecture</h3>

<p><i>Advanced Graphics Architecture - AGA - </i> byl použit u systémů Amiga
1200 a Amiga 4000. Podporuje grafické režimy s&nbsp;256 barvami (8 bitplanů),
osmnáctibitové barvy v&nbsp;HAM režimu a barvovou paletu obsahující
2<sup>24</sup> barev. Čipy z&nbsp;této čipové sady využívaly při adresaci plný
třicetidvoubitový režim, což se projevilo zejména na šířce datové sběrnice.
Tento čipset znamenal určité zklamání, protože se obecně očekávalo, že přinese
podporu pro grafické režimy typu packed-pixel, kdy se nepoužívají bitplany, ale
postupné ukládání barev jednotlivých pixelů po jednotlivých řádcích na
obrazovce. Absence packed-pixel grafických módů komplikovala tvorbu
interaktivní 3D grafiky, zejména her.</p>



<p><a name="k16"></a></p>
<h2 id="k16">16. Osobní počítače Macintosh</h2>

<p>Slavný mikropočítač <i>Apple Macintosh Personal Computer</i>, který je známý
spíš pouze jako <i>Macintosh</i> nebo <i>Mac</i> je společným dílem Steva Jobse
a Jefa Raskina (i když se tito pánové neměli v&nbsp;lásce). Již v&nbsp;roce
1979 vydal Jef Raskin knihu nazvanou &bdquo;The Book of Macintosh&ldquo;, ve
které se objevují všechny základní ideje použité později právě
v&nbsp;<i>Macintoshi</i>: grafické uživatelské rozhraní (textový režim nebyl
podporovaný a to ani při startu systému), objektově orientované programování i
ovládání počítače, síťová infrastruktura a jednotný přístup k&nbsp;obrazovce a
tiskárně. Steve Jobs si <i>Macintosh</i> představoval jako počítač pro široké
masy lidí, jeho cena by podle něj neměla překročit 500 (tehdejších) dolarů.</p>

<img src="http://i.iinfo.cz/images/415/pc75-1.jpg" alt="pc75" height="307" width="440" />
<p><i>Obrázek 37: Osobní počítač Apple Macintosh, na kterém je spuštěný grafický
rastrový editor MacPaint.</i></p>

<p>Doba nebyla pro vznik <i>Macintoshe</i> právě příznivá, Steve Jobs se
několikrát nepohodl s&nbsp;Johnem Sculleym, tehdejším generálním ředitelem
firmy Apple (ostatně rok po uvedení <i>Macintoshe</i> na trh byl Steve Jobs
právě kvůli zásahu Johna Sculleye z&nbsp;Apple &bdquo;odejit&ldquo;, aby se po
několika letech triumfálně vrátil).</p>

<img src="http://i.iinfo.cz/images/415/pc75-2.jpg" alt="pc75" height="226" width="400" />
<p><i>Obrázek 38: Logo počítače Apple Macintosh 128 K, vlevo se nachází logo
firmy Apple, které v&nbsp;té době ještě bylo duhové, teprve později se
&bdquo;přebarvilo&ldquo; do jednoho barevného odstínu.</i></p>

<p>Mikropočítač <i>Macintosh</i> byl řízen &ndash; jak jinak &ndash;
mikroprocesorem <i>Motorola 68000</i>, který byl taktovaný na 7,834 MHz. Na
stejné frekvenci byly provozována i zařízení připojená na společnou interní
sběrnici. Kapacita operační paměti RAM činila 128 kB u modelu <i>Macintosh 128
K</i>, pozdější modely (<i>Macintosh 512 K</i>) obsahovaly i 512 kB. Základní
součásti operačního systému byly uloženy v&nbsp;paměti ROM o kapacitě 64 kB.
První verze <i>Macintoshe</i> se 128 kB paměti RAM se běžně označovala jako
<i>Macintosh 128K Personal Computer</i>, verze s 512 kB jako <i>Macintosh 512 K
Personal Computer</i>. Kromě interních zařízení, jako je disketová mechanika
pro diskety s&nbsp;kapacitou 400 kB (používal se záznam pouze na vrchní stranu
diskety), byly k&nbsp;dispozici i dva sériové porty. Zvuk měl tento počítač
pouze monofonní osmibitový (programově řízené přehrávání samplů).</p>

<img src="http://i.iinfo.cz/images/415/pc75-9.png" alt="pc75" height="342" width="512" />
<p><i>Obrázek 39: Word verze 1.0 vznikl právě pro Macintosh (souběžně se však
vyvíjel i Microsoft Word pro DOS, který však byl koncipovaný zcela odlišně
&ndash; nejednalo se o skutečný WYSIWYG ale spíše o obdobu
WordPerfectu).</i></p>



<p><a name="k17"></a></p>
<h2 id="k17">17. Pracovní stanice Sun-1</h2>

<p>Jednou z&nbsp;prvních komerčně nabízených a prodávaných pracovních stanic
podporujících plnohodnotný grafický výstup na monitoru, byl počítač nazvaný
<i>Sun-1</i> z&nbsp;roku 1982. Jednalo se o počítač určený pro práci
v&nbsp;UNIXu, který se v&nbsp;obvyklé (základní) konfiguraci skládal
z&nbsp;takzvané procesorové desky (<i>Sun Processor Board</i>). Byla to karta
propojená s&nbsp;ostatními částmi počítače přes sběrnici; tato karta obsahovala
operační paměť s&nbsp;kapacitou 256 kB, mikroprocesor <i>Motorola 68000</i>
nebo <i>Motorola 68010</i> taktovaný na 10 MHz a obvody zajišťujícími ochranu
operační paměti (ty 68000 neobsahovala). Kapacitu operační paměti bylo možné
zvýšit přidáním dalších rozšiřujících karet na 512 kB nebo dokonce na celý
jeden megabajt. Druhou částí počítače byl grafický subsystém implementovaný na
zvláštní kartě a třetí částí síťové rozhraní Ethernet implementované taktéž na
zvláštní kartě (síťové rozhraní a jeho plnohodnotná podpora operačním systémem
ostatně představovalo jeden z&nbsp;velmi důležitých prvků, který odlišoval
pracovní stanice od osobních počítačů).</p>

<a href="http://i.iinfo.cz/images/622/gui0307.jpg"><img src="http://i.iinfo.cz/images/622/gui0307-prev.jpg" width="370" height="164" alt=" " /></a>
<p><i>Obrázek 40: Pracovní stanice Sun-1.</i></p>

<p>Pro pracovní stanice <i>Sun-1</i> byla vyvinuta vlastní varianta Unixu.
V&nbsp;roce 1982, tj.&nbsp;v&nbsp;době, kdy začal být tento počítač prodáván,
se k&nbsp;němu dodával <i>Sun UNIX 0.7</i> odvozený od UniSoft UNIXu verze 7.
Ovšem po poměrně krátkém čase se přešlo na <i>SunOS 1.0</i> založený na <i>BSD
4.1</i>. <i>SunOS</i> byl zpočátku nabízen právě pod tímto jménem, teprve
později se přešlo, především z&nbsp;marketingových důvodů, k&nbsp;pojmenování
<i>Solaris</i> (původní jméno však na některých místech systému zůstalo
zachováno). Systém byl doplněn o grafické uživatelské rozhraní. Zpočátku se
jednalo o systémy <i>SunTools (SunView)</i> a <i>NeWS</i>, který se však i přes
některé své technické přednosti nakonec neujal.</p>

<a href="http://i.iinfo.cz/images/339/gui0308.png"><img src="http://i.iinfo.cz/images/339/gui0308-prev.png" width="370" height="187" alt=" " /></a>
<p><i>Obrázek 41: Moduly pracovní stanice Sun-1.<br />
Zdroj: The SUN Workstation Architecture, Technical Report No. 229</i></p>

<p>Již při popisu programátorského modelu m68k jsme si řekli, že původní
mikroprocesor <i>Motorola 68000</i> neobsahoval modul pro ochranu (řízení
přístupu do) operační paměti ani pro podporu paměti virtuální, což je ovšem
důležitá součást systémů, na nichž má být současně provozován větší počet úloh
(k&nbsp;<i>Sun-1</i> bylo dokonce možné připojit terminály pomocí sériového
portu, samotný operační systém umožňoval současnou práci několika uživatelů
současně). Z&nbsp;tohoto důvodu firma <i>Sun Microsystems</i> vytvořila vlastní
řídicí modul, který tuto činnost zajišťoval. Sice je pravda, že existoval
podobný obvod nesoucí číselné označení <i>68451</i> z&nbsp;dílny Motoroly, ten
však nebyl příliš oblíbený, protože v&nbsp;některých případech zpomaloval
přístup do paměti. Modul firmy Sun zajišťoval jak stránkování paměti, tak i
její ochranu před neoprávněným přepsáním. Všechny adresy, které generoval
procesor, byly tímto modulem pomocí dvojice mapovacích tabulek nazvaných
<i>Segment Map</i> a <i>Page Map</i> převáděny na adresy fyzické.</p>

<a href="http://i.iinfo.cz/images/568/gui0309.jpg"><img src="http://i.iinfo.cz/images/568/gui0309-prev.jpg" width="168" height="270" alt=" " /></a>
<p><i>Obrázek 42: Procesorová deska počítače Sun-1.</i></p>

<p>Celý rozsah operační paměti byl zmíněným řídicím modulem rozdělen na stránky
o velikosti 2 kB a na vyšší úrovni na segmenty, z&nbsp;nichž každý měl velikost
32 kB. U každého segmentu se pomocí čtyř bitů nastavoval režim přístupu do
paměti &ndash; povolení čtení, povolení zápisu, superuživatelský režim atd.
Maximální počet stránek byl roven 1024, což odpovídá dvěma adresovatelným
megabajtům (1024&times;2048 bajtů), ale díky stránkování bylo možné adresovat
až 8 MB (23 bitů adresy). Důležitým prvkem celého systému byl čtyřbitový
<i>context registr</i>, který, poněkud zjednodušeně řečeno, obsahoval
identifikátor aktuálně běžícího procesu. Tento registr bylo možné měnit jen
jádrem operačního systému. Pokud se každému procesu přidělila stejná paměť (to
je samozřejmě možné, jak na úrovni mapy segmentů, tak i mapy stránek), bylo
možné zajistit komunikaci procesů pomocí sdílené paměti.</p>

<p>Nedílnou součástí pracovní stanice <i>Sun-1</i> byl grafický subsystém
umístěný na samostatné desce plošných spojů, jehož ústředním prvkem byl
<i>framebuffer</i> (grafická paměť) umožňující uložení bitmapy
s&nbsp;rozlišením 1024&times;1024 pixelů a taktéž modul nazvaný
<i>RasterOp</i>, který dokázal provádět některé základní operace nad rastrovým
obrazem, včetně blokového přenosu dat (podobnost s&nbsp;minule popsanou operací
<strong>BitBLT</strong> není náhodná). Vraťme se však k&nbsp;framebufferu. Ten
byl poněkud zvláštní kvůli dvěma vlastnostem. První vlastností bylo to, že
z&nbsp;uložené bitmapy o rozlišení 1024&times;1024 pixelů se na monitoru ve
skutečnosti zobrazovala pouze oblast o velikosti 1024&times;800 pixelů,
popř.&nbsp;800&times;1024 pixelů, podle aktuálně nastavené orientace monitoru
(již v&nbsp;předchozích dvou dílech tohoto seriálu jsme se dozvěděli, že
monitor postavený na výšku v&nbsp;žádném případě není žádný moderní vynález,
ale věc používaná takřka od vynálezu GUI).</p>

<a href="http://i.iinfo.cz/images/315/gui0311.jpg"><img src="http://i.iinfo.cz/images/315/gui0311-prev.jpg" width="166" height="270" alt=" " /></a>
<p><i>Obrázek 43: Deska obsahující grafický subsystém počítače Sun-1. Na pravé
straně jsou patrné konektory pro přivedení všech důležitých signálů do
monitoru.</i></p>

<p>Zbylý obdélník o velikosti 1024&times;224 popř.&nbsp;224&times;1024 pixelů
se využíval pro uložení bitových map znaků, kurzorů, ikon i dalších grafických
symbolů, ale i pro meziuložení obdélníkových částí oken při jejich posuvu na
obrazovce. Druhou zvláštností framebufferu je to, že byl implementován pomocí
dvoubránové (dvouportové) paměti, přičemž první brána byla použita pro přístup
mikroprocesoru k&nbsp;framebufferu (včetně obnovy obsahu DRAM) a brána druhá
pro výstup grafické informace. Použití dvoubránových pamětí je sice dražší
řešení (zejména v&nbsp;současnosti), ovšem technologicky mnohem jednodušší a
rychlejší než řešení, kdy se musí mikroprocesor, obvod obnovující obsah DRAM a
generátor video signálu dělit o jedinou adresovou a datovou sběrnici
framebufferu.</p>

<img src="http://i.iinfo.cz/images/585/gui0312.png" width="411" height="384" alt=" " />
<p><i>Obrázek 44: Rozdělení framebufferu na viditelnou a neviditelnou
oblast.<br />
Zdroj: The SUN Workstation Architecture, Technical Report No. 229</i></p>



<p><a name="k18"></a></p>
<h2 id="k18">18. Sega Mega Drive</h2>

<p>Čipy Motorola řady 68000 nalezneme i v&nbsp;herních konzolích, především pak
v&nbsp;Sega Mega Drive. Tuto konzoli vydala v&nbsp;roce 1988 společnost
<i>Sega</i>; v&nbsp;některých regionech i pod jménem <i>Sega Genesis</i>.
Jednalo se o konzoli vybavenou (jak jinak!) slavným mikroprocesorem <i>Motorola
68000</i> (hodinová frekvence přibližně 7,6 MHz) a i z&nbsp;tohoto důvodu se
herní konzole <i>Sega Mega Drive</i> začala v&nbsp;reklamách prezentovat jako
skutečná &bdquo;šestnáctibitová konzole&ldquo;, čímž bylo skrytě a někdy i méně
skrytě naznačeno, že starší herní konzole (samozřejmě především konkurenční
<i>NES</i>) jsou již technologicky zaostalé. A právě kvůli tomuto neustálému
zdůrazňování 16bitového hardware herní konzole <i>Sega Mega Drive</i> se začíná
mluvit o &bdquo;bit wars&ldquo;, protože konkurenční firma Nintendo na tuto
výzvu zareagovala v&nbsp;roce 1990 vydáním zcela nové herní konzole <i>SNES
(Super NES)</i>, jenž byla taktéž vybavena šestnáctibitovým
mikroprocesorem.</p>

<a href="http://i.iinfo.cz/images/572/sonic-1-5.png"><img src="http://i.iinfo.cz/images/572/sonic-1-5-prev.png" width="360" height="270" alt="&#160;" /></a>
<p><i>Obrázek 45: Sonic the Hedgehog &ndash; design druhého herního
světa.</i></p>

<p>Jak jsme si již řekli v&nbsp;předchozím odstavci, byla herní konzole <i>Sega
Mega Drive</i> postavena na bázi populárního a ve své době i velmi výkonného
mikroprocesoru <i>Motorola 68000</i> (přesněji řečeno se jednalo o variantu
vyráběnou společností <i>Hitachi</i>), který v&nbsp;<i>Sega Mega
Drive/Genesis</i> používal hodinovou frekvenci buď 7,67 MHz (konzole určené pro
připojení k&nbsp;televizorům NTSC), popř.&nbsp;7,61 MHz (pro televizory
pracující v&nbsp;normě PAL). Použití mikroprocesoru <i>Motorola 68000</i> byl
z&nbsp;mnoha hledisek velmi šikovný tah, protože se jednalo o výkonný
mikroprocesor a navíc s&nbsp;ním již programátoři měli mnoho zkušeností &ndash;
k&nbsp;dispozici byly jak různé assemblery, tak i několik překladačů jazyka C
(sice to nemusí být na první pohled patrné, ale pro výrobce herních konzolí je
důležité, aby společně s&nbsp;konzolí začalo být dodáváno co nejvíce kvalitních
her &ndash; ostatně jeden z&nbsp;důvodů neúspěchu konzolí <i>Atari 5200</i> a
<i>Atari 7800</i> byl nedostatek kvalitních titulů).</p>

<img src="http://i.iinfo.cz/images/638/10608.jpg" width="450" height="391" alt="&#160;" />
<p><i>Obrázek 45: Díky existenci výkonných čipů 80386, 80486DX a Motorola
68030/68040 již bylo možné vytvářet hry, v&nbsp;nichž se vykreslovala
prostorová scéna programově. Na tomto screenshotu pravděpodobně většina čtenářů
pozná slavný Doom, který bylo možné provozovat i na počítači
s&nbsp;mikroprocesorem AMD 80386 40MHz (v&nbsp;některých případech se však
vykreslování na takto výkonném počítači výrazně zpomalilo, například
v&nbsp;závěrečné úrovni hry Doom 2).</i></p>

<p>Zajímavý byl i zvukový a grafický subsystém této herní konzole. Grafický
subsystém podporoval barvovou paletu s&nbsp;512 barvami, horizontální rozlišení
generovaného obrazu mohlo dosahovat 256 resp.&nbsp;320 pixelů a vertikální
rozlišení obrazu pak 224 či 240 obrazových řádek (240 obrazových řádek bylo
podporováno pouze na televizorech pracujících v&nbsp;normě PAL). Samozřejmě
bylo přímo v&nbsp;čipu podporováno i zobrazení <i>spritů</i>, kterých mohlo být
současně použito až osmdesát. Univerzálnější byl zvukový subsystém, protože ten
byl představován dvojicí navzájem spolupracujících čipů. Jednalo se o čipy
<i>Yamaha YM2612 FM</i> a dále pak o čip <i>Texas Instruments SN76489 PSG</i>.
Díky čipu <i>YM2612</i> mohli hudebníci využívat šestikanálovou FM syntézu,
přičemž každý kanál využíval čtyři operátory, čip <i>SN76489</i> se pak
používal pro přehrávání zvuků ve hře, popř.&nbsp;pro samplované nástroje.</p>

<a href="http://i.iinfo.cz/images/164/8122.png"><img src="http://i.iinfo.cz/images/164/8122-prev.png" width="360" height="270" alt="&#160;" /></a>
<p><i>Obrázek 46: Ukázka možností původního grafického řadiče: úvodní obrazovka
hry Black Onyx.</i></p>



<p><a name="k19"></a></p>
<h2 id="k19">19. Podpůrná role v&nbsp;Atari Jaguaru a Sega Saturn</h2>

<p>Mezi další herní konzole postavené primárně na čipu Motorola řady 68k patří
samozřejmě <i>Commodore CDTV</i> postavená na výše zmíněné a velmi úspěšné
<i>Amize 500</i>. Ovšem m68k nalezneme i v&nbsp;dalších konzolích, především
v&nbsp;<i>Atari Jaguaru</i> a konzoli <i>Sega Saturn</i>. Zde ovšem &ndash;
alespoň podle originálního návrhu &ndash; měla m68k pouze vedlejší roli.</p>

<img src="http://i.iinfo.cz/images/430/jaguar.jpg" class="image-153301" width="450" height="189" alt="&#160;" />
<p><i>Obrázek 47: Atari Jaguar byla (podle použité matematiky :-) 64bitová
konzole.</i></p>

<p>Nejdůležitější vlastnosti všech tří čipů tvořících základ herní konzole
Atari Jaguar jsou vypsány v&nbsp;následujících třech tabulkách:</p>

<table>
<tr><th>Čip   </th><th>Frekvence </th><th>Poznámka</th></tr>
<tr><td>Tom   </td><td>26,591 MHz</td><td>video procesor</td></tr>
<tr><td>Jerry </td><td>26,591 MHz</td><td>zvukový subsystém (DSP, FM+AM syntéza)</td></tr>
<tr><td>M68000</td><td>13,296 MHz</td><td>použitý mj.&nbsp;i pro bootstrap celého systému</td></tr>
</table>

<table>
<tr><th>Moduly čipu Tom</th><th>Popis</th></tr>
<tr><td>GPU</td><td>32-bitový Grafický procesor (GPU) (32bit RISC architektura)</td></tr>
<tr><td>OP</td><td>64-bitový Objektový procesor 64bit RISC, generování grafiky, podpora až 24bitů RGB</td></tr>
<tr><td>Blitter</td><td>64-bitový Blitter, mohl realizovat z-buffering, Gouraudovo stínování</td></tr>
</table>



<p><a name="k20"></a></p>
<h2 id="k20">20. Odkazy na Internetu</h2>

<ol>

<li>Motorola 68000 microprocessor family<br />
<a href="http://www.cpu-world.com/CPUs/68000/">http://www.cpu-world.com/CPUs/68000/</a>
</li>

<li>GCC 11 Compiler Could End Up Removing Support For The Motorola m68k, Other Old CPUs<br />
<a href="https://www.phoronix.com/scan.php?page=news_item&amppx=GCC-11-Dropping-CC0">https://www.phoronix.com/scan.php?page=news_item&amp;px=GCC-11-Dropping-CC0</a>
</li>

<li>Zprávička: GCC 11 patrně odstraní podporu Motorola 68k a dalších<br />
<a href="https://www.root.cz/zpravicky/gcc-11-patrne-odstrani-podporu-motorola-68k-a-dalsich/">https://www.root.cz/zpravicky/gcc-11-patrne-odstrani-podporu-motorola-68k-a-dalsich/</a>
</li>

<li>GCC, the GNU Compiler Collection<br />
<a href="https://gcc.gnu.org/">https://gcc.gnu.org/</a>
</li>

<li>Mikroprogramové řadiče a mikroprogramování<br />
<a href="https://www.root.cz/clanky/mikroprogramove-radice-a-mikroprogramovani/">https://www.root.cz/clanky/mikroprogramove-radice-a-mikroprogramovani/</a>
</li>

<li>Vývoj mikroprogramových řadičů: od mainframu EDSAC k moderním mikroprocesorům<br />
<a href="https://www.root.cz/clanky/vyvoj-mikroprogramovych-radicu-od-mainframu-edsac-k-modernim-mikroprocesorum/">https://www.root.cz/clanky/vyvoj-mikroprogramovych-radicu-od-mainframu-edsac-k-modernim-mikroprocesorum/</a>
</li>

<li>Wikipedia: Motorola 68HC05<br />
<a href="http://en.wikipedia.org/wiki/Motorola_68HC05">http://en.wikipedia.org/wiki/Motorola_68HC05</a>
</li>

<li>Wikipedia: Freescale 68HC08<br />
<a href="http://en.wikipedia.org/wiki/68HC08">http://en.wikipedia.org/wiki/68HC08</a>
</li>

<li>Wikipedia: Freescale 68HC11<br />
<a href="http://en.wikipedia.org/wiki/68HC11">http://en.wikipedia.org/wiki/68HC11</a>
</li>

<li>Wikipedia: Freescale 68HC12<br />
<a href="http://en.wikipedia.org/wiki/Freescale_68HC12">http://en.wikipedia.org/wiki/Freescale_68HC12</a>
</li>

<li>HC05 Processor Families<br />
<a href="http://www.freescale.com/webapp/sps/site/overview.jsp?nodeId=01624684498633">http://www.freescale.com/webapp/sps/site/overview.jsp?nodeId=01624684498633</a>
</li>

<li>HC08 Processor Families<br />
<a href="http://www.freescale.com/webapp/sps/site/overview.jsp?nodeId=01624684497663">http://www.freescale.com/webapp/sps/site/overview.jsp?nodeId=01624684497663</a>
</li>

<li>Digital Core Design 68HC08 - HDL IP Core <br />
<a href="http://www.dcd.pl/acore.php?idcore=82">http://www.dcd.pl/acore.php?idcore=82</a>
</li>

<li>Freescale 68HC11<br />
<a href="http://www.freescale.com/webapp/sps/site/taxonomy.jsp?nodeId=01624684498635">http://www.freescale.com/webapp/sps/site/taxonomy.jsp?nodeId=01624684498635</a>
</li>

<li>Lifecycle of a CPU:<br />
<a href="http://www.cpushack.net/life-cycle-of-cpu.html">http://www.cpushack.net/life-cycle-of-cpu.html</a>
</li>

<li>Most wanted CPU of the world:<br />
<a href="http://www.cpu-galaxy.at/CPU/Intel%20CPU/3002-8008/4004%20Grey.jpg">http://www.cpu-galaxy.at/CPU/Intel%20CPU/3002-8008/4004%20Grey.jpg</a>
</li>

<li>Motorola 68000 series<br />
<a href="https://en.wikipedia.org/wiki/Motorola_68000_series">https://en.wikipedia.org/wiki/Motorola_68000_series</a>
</li>

<li>68000 Assembly (Wikibooks)<br />
<a href="https://en.wikibooks.org/wiki/68000_Assembly">https://en.wikibooks.org/wiki/68000_Assembly</a>
</li>

<li>The 68000's Instruction Set<br />
<a href="http://wpage.unina.it/rcanonic/didattica/ce1/docs/68000.pdf">http://wpage.unina.it/rcanonic/didattica/ce1/docs/68000.pdf</a>
</li>

<li>68000 TRICKS AND TRAPS<br />
<a href="http://www.easy68k.com/paulrsm/doc/trick68k.htm">http://www.easy68k.com/paulrsm/doc/trick68k.htm</a>
</li>

<li>EASy68K Home Page<br />
<a href="http://www.easy68k.com/index.html">http://www.easy68k.com/index.html</a>
</li>

<li>Learn Multi platform 68000 Assembly Programming... By Magic!<br />
<a href="https://www.chibiakumas.com/68000/">https://www.chibiakumas.com/68000/</a>
</li>

<li>A Small MC68008 Computer System<br />
<a href="http://wandel.ca/homepage/mc68008/index.html">http://wandel.ca/homepage/mc68008/index.html</a>
</li>

<li>Motorola 68000 Instruction Set<br />
<a href="https://digilander.libero.it/rosario.cerbone/Asim/68000ref.htm">https://digilander.libero.it/rosario.cerbone/Asim/68000ref.htm</a>
</li>

<li>Atari ST<br />
<a href="http://en.wikipedia.org/wiki/Atari_st">http://en.wikipedia.org/wiki/Atari_st</a>
</li>

<li>Atari Museum<br />
<a href="http://www.atarimuseum.com/">http://www.atarimuseum.com/</a>
</li>

<li>Atari ST and TT<br />
<a href="http://www.atarimuseum.com/computers/16BITS/a1632bit.html">http://www.atarimuseum.com/computers/16BITS/a1632bit.html</a>
</li>

<li>The ST Computer Line<br />
<a href="http://www.atarimuseum.com/computers/16bits/stmenu/atarist.htm">http://www.atarimuseum.com/computers/16bits/stmenu/atarist.htm</a>
</li>

<li>Atari MEGA STE <br />
<a href="http://en.wikipedia.org/wiki/Atari_MEGA_STE">http://en.wikipedia.org/wiki/Atari_MEGA_STE</a>
</li>

<li>Blitter<br />
<a href="http://en.wikipedia.org/wiki/Blitter">http://en.wikipedia.org/wiki/Blitter</a>
</li>

<li>Dobová dokumentace ke stanici Sun-1<br />
<a href="http://www.bitsavers.org/pdf/sun/sun1/">http://www.bitsavers.org/pdf/sun/sun1/</a>
</li>

<li>Obrázky Sun-1, manuálů a základních desek<br />
<a href="http://www.solivant.com/sun100/">http://www.solivant.com/sun100/</a>
</li>

<li>SUN display (computer museum)<br />
<a href="http://infolab.stanford.edu/pub/voy/museum/pictures/display/SUN.htm">http://infolab.stanford.edu/pub/voy/museum/pictures/display/SUN.htm</a>
</li>

<li>Sun-1<br />
<a href="http://en.wikipedia.org/wiki/Sun-1">http://en.wikipedia.org/wiki/Sun-1</a>
</li>

<li>Online Sun Information ArcHive - Sun-1<br />
<a href="http://www.sunstuff.org/hardware/systems/sun1/Sun-1/">http://www.sunstuff.org/hardware/systems/sun1/Sun-1/</a>
</li>

<li>Custom Chips: Paula<br />
<a href="http://www.amiga-hardware.com/…hardware.cgi?…">http://www.amiga-hardware.com/…hardware.cgi?…</a>
</li>

<li>Big Book of Amiga Hardware<br />
<a href="http://www.amiga-resistance.info/bboahfaq/">http://www.amiga-resistance.info/bboahfaq/</a>
</li>

<li>Amiga Hardware Database<br />
<a href="http://amiga.resource.cx/">http://amiga.resource.cx/</a>
</li>

<li>ExoticA<br />
<a href="http://www.exotica.org.uk/wiki/Main_Page">http://www.exotica.org.uk/wiki/Main_Page</a>
</li>

</ol>



<p></p><p></p>
<p><small>Autor: <a href="http://www.fit.vutbr.cz/~tisnovpa">Pavel Tišnovský</a> &nbsp; 2019</small></p>
</body>
</html>

